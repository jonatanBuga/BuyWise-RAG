{
  "https://bissim.com/2010/06/22/ricottapancake/": "החופש הגדול שלנו התחיל השבוע והאמת היא שהוא כיף גדול. לקח להם ולי יום אחד מבולבל לקלוט מי נגד מי ולקבל את העובדה שאין בית ספר ולא צריך לרוץ כל הזמן ולעמוד בזמנים, ומאז אנחנו זורמים. את כל היום הם בילו בפיג'מות סתם כך, גם כשיצאנו להצטייד בחנות היצירה לקראת הטיול המתקרב שלנו. אבל לפני זה, עם הפיג'מות כמובן, ירדנו למכולת להביא גבינת ריקוטה להכנת פנקייקס גבינה.\n\n\nאחלה מתכון לפנקייקס אווריריים ורכים כמו כריות, בטעם של עוגת גבינה לימונית ועדינה. קצת מייפל סירופ ופירות והנה דרך נפלאה להתחיל את הבוקר בחופש!\n\n\nף\n\n\n\n\n \n\n\n\n\nפנקייקס ריקוטה ויוגורט\n   של \nמארק ביטמן\n    כ-12 יחידות\n\n\nהאיש הזה הוא מחביבי. חמוד ומבין עניין.\n\n\n1 כוס גבינת ריקוטה טריה (מתכון מקורי נותן אופציה לקוטג')\n\n\n1 כוס יוגורט טבעי  (מתכון מקורי נותן אופציה לשמנת חמוצה)\n\n\n3 ביצים- מופרדות\n\n\n1/2 כפית אבקת סודה לשתיה\n\n\n1 כוס קמח\n\n\nקורט מלח\n\n\n1 כף סוכר\n\n\nמעט גרירת לימון\n\n\nבקערה אחת: מערבבים יחד ריקוטה, יוגורט, חלמונים וגרירת לימון.\n\n\nבקערה שניה: מערבבים יחד קמח, סוכר, מלח ואבקת סודה לשתיה.\n\n\nמערבבים את תערובת היבשים לתערובת הגבינה.\n\n\nמקציפים את החלבונים עד לקבלת קצף רך ולבן ומקפלים לתערובת. התערובת אינה צריכה להיות אחידה לגמרי.\n\n\nמחממים היטב מחבת רחבה, משמנים קלות ויוצרים פנקייקס עגולים. מבשלים 3-5 עד שהתחתית זהובה, הופכים בעדינות ואחרי דקותיים מוציאים לצלחת.\n\n\n\n\nללל\n\n\n\n\nפנקייקס ודינוזאורים- הולך מעולה ביחד\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/06/30/minted-cold-coffe/": ".\n\n\n/\n\n\n\n\n.\n\n\nאני מודה, ספורט זה לא הפורטה שלי. אני צורכת ממנו במידה בדיוק כמו אלו שאוכלים ברוקולי, לועסים מהר מהר ומחליקים בגרון שלא יבוא הטעם, רק כי זה בריא. ככה אני. וברוקולי אני דוקא אוהבת.\n\n\nכשאת מוקפת בספורט כל היום, גם אם את לא עוסקת בו ישירות אלא נניח רק מסיעה ממקום למקום או מתייבשת על כסא מתקפל בזרזיף צל בודד צופה באחד מבנייך רץ אחרי כדור, משחקת אותה כאילו את מבינה את החוקים של המשחק למרות שאת לא או מספקת שירותי הסעדה לטסטוסטרוני הבית היושבים מול המסך בעיניים מזוגגות- דובקת בך מעט מהילת הספורט ואפופה בה את מרגישה קצת אולסי פרי. כמו אלו שמוקפים באנשים אחרים שאוכלים כל היום בעיקר סלט ומרגישים שהם מינימום פארה פוסט. כזו אני- פארה פוסט ואולסי פרי.\n\n\n\"מושה\" שואג לי האיש בהתרגשות מעברו השני של הסלולרי, \"מצאתי לנו כרטיסים למשחק של ה- A's מול ה- Giants, משהו חד-פעמי במקומות מעולים!!!\".\n\n\n\"בשום פנים על גופתי המתה\", אני צווחת חזרה \"אין מצב שאני הולכת לשיעמום הזה\"\n\n\nהחיים כמיעוט נשי נרדף במשפחה שלי נעים כרגע בין קופה-אמריקה (ברוך שפטרנו) לאליפות אירופה בכדורגל (אייסלנדדדד), כאילו לא מספיק שטרם התאוששתי מהפסד הווריארס בגמר  האן.בי.איי, מרפיונו של סטפ ההורס או מהריצה האובססיבית אחר פיצריות-עם-מסך בעיירות נידחות, במהלך שבוע קמפינג. כאילו שזה לא מספיק- אז בייסבול?! על רגלי האחוריות והנפוחות מספורט שעושים האחרים אני עומדת.\n\n\nוככה אני עוזרת בהכנות ליציאה ומנופפת לשלום על מפתן הדלת, מכינה לי קפה-נענע קר ונחה. כי ספורט זה דבר מעייף.\n\n\n.\n\n\n\n\n\n\n.\n\n\nהרבה אוכלים מוזרים המציאו האמריקאיים: פיצה עם אננס, נאצ'וס עם רוטב גבינה שנראה כמו וולווטה וכל מיני דברים מטוגנים שלא הייתי נוגעת בהם עם מקל. א ב ל תשמעו, קפה עם נענע זה שוס היסטרי!\n\n\n.\n\n\n\n\nקפה-נענע קר\n\n\nב- Philz על גילמן טעמתי כזה והתמוגגתי. היה מתוק מדי אבל אי אפשר להתכחש לזינג. אוצו רוצו והכינו לכם כוס- זה המרענן הרישמי של הקיץ הזה, נשבעת.\n\n\nלוקחים גבעול נענע, מוסיפים לו רבע כפית סוכר חום ודופקים עליו נמרצות-עלי, פטיש, קצה מערוך וכולי. לתוך הנענע הכתושה מכינים קפה- אספרסו או קפה נמס, מה שעושה לכם את זה. נותנים לה דקה להתמזג עם הקפה בזמן שמכינים כוס עם קרח וחלב. אם יש לכם טיפונת שמנת מתוקה, מה טוב. חלב מלא עדיף על רזה- זה נותן תוצאה עשירה וקרמית יותר.\n\n\nמסננים את הקפה והעלים לכוס הקרח והחלב. ומתרענננים.\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/05/16/buckwheat-creps/": ".\n\n\n\n\n.\n\n\nעל הקרפים של אמיר שמעתי הרבה לפני שיצא לי לטעום אותם. יכולתי כמובן לקחת מתכון ולנסות בעצמי אבל היתה הרגשה באויר שצריך לראות את הבחור בפעולה. לכן, שערו בנפשכם מה רבה היתה השמחה וההתרגשות, משהוזמנו כל המשפחה לבוקר של קרפים!\n\n\n.\n\n\n\n\nממש כמו  ב- Galette de sarrasin הנורמנדי, גם אלו של אמיר מכילים קמח כוסמת- מנוקדים כל כך עדין, קריספיים מעט מבחוץ ורכים מבפנים.\n\n\n.\n.\n\n\nזוהי דרך נפלאה להעשיר את תפריט ארוחת-בוקר-יום-השבת של הילדים ולשמח גם גדולים  כי כידוע, \nכוסמת\n היא בריאות מזוקקת.  מעבר למליות ממרח השוקולד המסורתי (אליו ניתן להוסיף חתיכות בננה, תות או כל פרי רך אחר) ולריבה  ביתית סמיכה (רצוי עם מעט קרם פרש), יש אינספור אפשרויות למשחקים: מירקות מאודים או קלויים, דרך גבינות, ביצים  ונקניקים\n\n\nאצלנו- אחרי שהקטנים גמרו לאכול את שלהם עם  שוקולד-אגוזים ופרשו למשחק, הגיע זמנם של קרפים טעימים בניחוח צרפתי: מילוי ביצה, גבינת עזים קשה והרבה פלפל שחור ובמילו גבינה קשה והרבה בצל ירוק. בבית הכנתי כאלו עם תרד ושאלוט מאודים וגבינת קממבר.\n\n\n..\n\n\n.\n\n\n\n\n\n\n\n\nבהמשך, מאחר שלא התאפקתי, ניסינו להכין את הבלילה עם 2/3 קמח כוסמת בשילוב עם 1/3 קמח רגיל. אלו עמדו נאה במבחן הטעם (בעיקר כשהמילוי ממילא מטשטש את טעם הכוסמת)  אבל במרקמם היו מעט יותר גסים והרבה יותר קשים לניהול.\n\n\n.\n \n.\n\n\nשלא כהרגלי, המתכון הזה דורש ציוד מתאים: מחבת רחבה ושטוחה עם ציפוי המונע הדבקות, מקל לקרפים (ראו בתמונה למעלה- הדבר האדום הזה) ורצוי (אם כי ניתן גם בלעדיה) מרית מאורכת מהזן שלא נוטה לשרוט מחבתות. שיטוח בלילת הקרפים היא דבר מתעתע על אף שאצל אמיר זה נראה קלי קלות.\n\n\n ל\n\n\n\n\nקרפ הכוסמת של אמיר\n   כ- 6 קרפים גדולים\n\n\nהדבר הזה ממש ממכר בטעם, בקונספט, בהרגשת הבריאות\n\n\nכמו בהכנת חביתיות- גם כאן הראשון יוצא קצת דפוק.  בעת ההכנה,  תנו לקרפים להשחים היטב בטרם תהפכו אותם על צידם השני- כך יהיה קל יותר להפוך אותו וטעים יותר.\n\n\nלקרפים דקים יותר- ניתן להוסיף עוד מעט חלב וכך גם אם מחליטים להעלות את אחוזי קמח הכוסמת.\n\n\nניתן בהחלט להכין את הקרפים מבעוד מועד, לערום אותם על צלחת ובעת הצורך למרוח או להחזיר למחבת להמשך בישול.\n\n\n1/4 כוס קמח כוסמת\n\n\n1/4 כוס קמח רגיל\n\n\n1/2 כפית אבקת אפיה\n\n\nקורט מלח\n\n\n2 ביצים\n\n\n3/4 כוס חלב\n\n\n2 כפות שמן (אמיר משתמש בשמן אגוזים אבל כל שמן צמחי אחר יתאים)\n\n\nמערבבים יבשים בקערה מרווחת. מערבבים 'רטובים' לחוד. מאחדים תוך כדי בחישה מתמדת ומקפידים להמשיך עד שהבלילה חלקה מאד.\n\n\nכדאי לתת לה לנוח במקרר לחצי שעה, זה עושה לה טוב. אם אין זמן- גם בסדר.\n\n\nבחלק הזה קשה לתת הוראות. מנסיוני, צריך פשוט להתנסות ולמצוא דרך נעימה לביצוע המטלה. גם אם הצד העליון נראה בלגן לא נורמלי, הצד התחתון יהיה חלק ונאה והילדים יהיו מאושרים. לא להלחץ!\n\n\nמחממים היטב מחבת ומשמנים קלות ומנגבים מעט בעזרת נייר סופג (הראשון תמיד מעט בעייתי אבל הבאים אחריו לא יזדקקו לשמן כלל, אולי לניגוב קל עם הנייר המשומן וזהו). יוצקים כמחצית מצקת גדולה בכל פעם ובתנועות נמרצות וסיבוביות, מייצרים קרפ עגול. עניין של אימון.\n\n\nנותנים לקרפ להשחים היטב מצידו התחתון והופכים.\n\n\n.\n\n\nעוד מנפלאות הכוסמת:  \nסובה\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/07/31/picnicsalads/": "למי מבינכם שתהה לאן לעזאזל נעלמתי שוב- זו לא אני. זה המחשב שלי שהחליט בשבוע שעבר פשוט לקרוס.  אח\"כ הזמינו לו חלק מיוחד והיום כשאספתי אותו לחיקי הביתה, אמר לי איש המחשבים:\" משהו מאד לא בסדר עם המחשב הזה\", ככה שאם שוב אעלם.. שתדעו למה!  הרשומה הבאה, הוכנה לפני שבוע ועכשיו מקבלת את כבודה הראוי.\n\n\n \n\n\nהשבוע, יום אחרי שחזרנו, בכמעט לילה- הופיעה קשת מהממת בשמים.  הילדים כבר ישנו וניסינו להעיר אותם בכדי שיראו אבל הג'ט- לג שלהם ניצח. ככה עמדנו שנינו כמו שני ילדים קטנים והסתכלנו לשמים. מישהו שמח שחזרנו אמרתי לאיש.\n\n\n \n\n\n\n\n \n\n\nעכשיו הנוסע המתמיד מתמיד בניו-יורק. לא נורא, אני מעודדת את עצמי. זה טוב לנקודות של המיילים. והנקודות? הן טובות לטיול הבא.\n\n\n7:40 והבית שקט. כולם במיטות מתחת לשמיכות עבות וזה הזמן שלי ושל המחשב. אני מנסה לחשוב על חום ועל אוכל שרוצים כשחם אבל ממש קריר פה וזה מקשה על המלאכה. בא לי מרק חם ( הדבר האחרון שבא למישהו בקיץ הישראלי) והמרק היחיד שיש בנמצא הוא זה שקניתי ב- whole foods ונשכח במקרר.  'מרק ירקות מרוקאי'- מרק עגבניות עם אטריות וכמה חומוסים, מה פה מרוקאי?!!!\n\n\nבבוקר, בדרך לפיזור קיטנות וגן, החלטתי לצ'פר את עצמי. צ'יפור עצמי באזור האוניברסיטה זה בייגל ב-  hummungbird cafe, מקום בינוני עם בייגל אחד שמשמח אותי מאד.\n\n\nבעל הבית הוא סורי חביב שתמיד תופס אותי  או את האיש לשיחות 'על המצב' ולכן בשיקלול אני מכניסה גם את זה ולרב מוותרת מחוסר זמן. אבל הבוקר, הבוקר לא היה אכפת לי.  שמעתי שוב על אמו שילדה 17 ילדים, 3 מהם מתים. דיברנו על החיים של נשים פעם, עם כביסות ביד, אינסוף בישולים ובטנים של הריון שרדף הריון ועל אישתו הארופאית שהספיק לה ילד אחד בשביל לקרוס.  וכן, בסוף גם יצאתי משם עם הבייגל שלי! טוסט של בייגל מחיטה מלאה עם פסטו (ככה הוא קורא לזה אבל זה לגמרי לבן ולא פסטואי ואם להודות על האמת, אף פעם לא טרחתי ממש לנסות ולפענח אותו..), כמה פרוסות חציל דקיקות כנייר וממש כמעט שרופות, 2 חתיכות פטה קטנטנות, מלפפון ונבטים. וכן, אני יודעת, זה לא נשמע  כל-כך טעים אבל משום מה, משהו שם עובד טוב ביחד.\n\n\nבייגל north beach (ככה קוראים לו, מה לעשות) + כוס מיץ סחוט טרי של תפוזים וגזר ב-$6. מומלץ בחום.\n\n\nלעומתו, לפני כמה חודשים, בבית קפה אחר של 'בן-דוד', אמר לנו הבעלים משנודע לו על ישראליותנו \"ברחתי מכם עד הנה ובסוף אתם באים גם לכאן\"… זה היה כאילו בבדיחות אבל דקר בלב. ודוקר גם עכשיו.\n\n\n \n\n\n\n\n \n\n\nאבל אני אשאר בעניין של סנדויצ'ים היום. בסופשבוע שעבר בפיקניק ב- \nangel island\n המקסים, זכו שני סלטים שהכנתי ממה שהיה בבית להצלחה גדולה ולמרות שממש לא חשבתי שזה משהו שיכול לעניין, הוחלט בפה מלא סלט טונה ע\"י החברים שחובה פוסט. הם טענו שזה ריענון נחוץ לסלטים הישנים ושהם נפלאים.\n\n\n \n\n\n\n\n\n\n \n\n\nאז הרי גרסאותי לסלט ביצים וסלט טונה. תודה לכם חברים על התמונות, מרץ האכילה ועל הטיול…\n\n\n\n \nסלט טונה \n\n\nבכדי לקבל מרקם קרמי נחמד ללא מיונז, הוספתי לטונה גבינת עיזים רכה ושמן- זית\n\n\n2 קופסאות טונה בשמן זית- מסוננות\n\n\n3 גבעולי סלרי קצוצים דק\n\n\n2-3 גבעולי בצל ירוק קצוצים\n\n\nבערך 1/2 כוס גבינת עזים רכה\n\n\nעגבניה חתוכה לקוביות קטנות\n\n\nצרור קטן של פטרוזיליה קצוצה\n\n\nמלח ופלפל שחור גרוס \n\n\nמערבבים הכל היטב. הכי טוב ללוש בידיים.\n\n\nסלט ביצים\n\n\n6-7 ביצים קשות קלופות וקצוצות גס\n\n\n2 כפות עגבניות מיובשות בשמן- זית\n\n\n2-3 גבעולי בצל ירוק קצוצים\n\n\nמעט רוזמרין טרי קצוץ דק\n\n\nחופן זיתים קצוצים גס\n\n\nשמן-זית\n\n\nמלח ופלפל שחור גרוס\n\n\nמערבבים כמובן והכי חשוב – זוכרים שאין חוקים.\n\n\n\n\n \n\n\n\n\nוחשוב לא פחות, כי הבטחתי למ. שממש מתה על הכלי הזה, להציג בפניכם את ה- \nspork\n !\n\n\nהשילוב העכשוי והמאד פרו- סביבתי של מזלג-סכין-כף.\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/09/23/zfcl/": "מישהו קיצר את השנה, בזה אני די משוכנעת.\n\n\nכי אחרת לא יתכן שחלפה לה זו במלואה ועדיין מחצית \nמרשימת השנה שעברה\n נותרה לה כשהיתה-  ערימת הספרים שליד המיטה (אפילו גבהה), את הנסתר עדיין לא מבינה,  והפולניות… היא כבר כאן לתמיד כנראה, לא ממהרת לשום מקום.\n\n\nאבל וואלה- עברה לה עוד שנה!\n\n\nונכון שעוגת תפוחים עסיסית כמו שבחיי חלמתי לתת, היתה באה כאן ביותר פוטגני אבל מה לעשות שהיקום זימן בדרכי את סלט הקישואים הממכר של מיכל, שעשה לי דז'וו קטלני לטעמים של פעם,  ושלמן הרגע הראשון ביננו היה די ברור- שהוא הוא הדבר איתו אאחל לכולכם:\n\n\n שנה טובה. אבל ממש.\n\n\n.\n\n\n\n\n.   .   .\n\n\nממרח קישואים טבעוני ונהדר\n    מיכל רוקח-שמאי\n\n\nלא הדבר הכי נאה שיש אבל נשבעת שכל כך טעים- מהטעמים של הכרישה המטוגנת יוצא מין תעתוע של כבד קצוץ, סטייל הכאילו כבד קצוץ שסבתא שלי היתה מכינה אי שם בילדותי. וזה קרמי ועשיר ומזין. ובכלל לא רק לחגים אלא לכל ימות השנה.\n\n\nנהדר על חלה רכה, קרקרים דשנים ואפילו סתם כך, במזלג חשוף\n\n\nהערות והארות מאוחרות: למיכל זה יוצא בהיר, לי יוצא כהה- כך או כך יוצא טעים. טיפים: לקראת תום הבישול, כדאי למעוך את הקישואים עם כף העץ בכדי לתת לנוזלים להתאדות כמה שיותר ולמנוע מהממרח להיות נוזלי. כמות הקשיו קטנה מאד ויכולה להיות מאתגרת למעבד מזון גדול- אני טוחנת אותו עם שתי כפות מהתערובת- זה מגדיל את הנפח ועוזר להם להטחן היטב. רק אז מוסיפה את השאר ומרסקת למרקם ברצוי. כמה פרוסות חצילים עושות שמח.\n\n\nשימו לב\n– \nאת הקשיו יש להשרות מראש\n\n\n1 כרישה- נקיה וקצוצה (2 יעשו את זה אפילו טעים יותר)\n\n\nשמן בנדיבות- עד כמה שהלב נותן\n\n\n5 קישואים (עדיפות לכהים ומוצקים)\n\n\n2 שיני שום\n\n\n1/2 כוס אגוזי קשיו טבעיים\n\n\nמלח ופלפל גרוס טרי\n\n\n* מכסים את אגוזי הקשיו במים רותחים ומניחים בצד לחצי שעה או יותר.\n\n\nמשחימים את הכרישה במחבת עם השמן, תוך ערבוב מוקפד של מדי פעם. מקפידים לגרד עם כף עץ את תחתית המחבת מכל מה שנדבק. ההשחמה הזו תתרום לטעם הסופי ולכן אין לקצר פינות.\n\n\nכשהכרישה שחומה ויפה, מוסיפים את הקישואים חתוכים ואת שיני השום השלמות וממשיכים להזהיב תוך כדי ערבוב אגבי.\n\n\nכשהכל נראה לכם שחום יפה, מוסיפים מלח בנדיבות ומערבבים. המלח יגרום לקישואים להגיר מעט נוזלים וזה טוב- המטרה שאלו יתאדו בכדי שהממרח לא יהיה נוזלי. * לאחר כיבוי הלהבה, ניתן להשאיר אותם מכוסים בכדי לתת להם להתרכך לגמרי מהאדים. קישואים רכים מאד יתנו מרקם חלק יותר לתוצאה הסופית.\n\n\nכשהקישואים שזופים ונאים- מסננים היטב את אגוזי הקשיו וטוחנים אותם המעבד מזון למרקם חלק. מעבירים למעבד המזון את תערובת הקישואים, מתבלים בפלפל ומקצצים בפולסים עד למרקם הרצוי- חלק אבל לא לגמרי.\n\n\nמתקנים תיבול לאחר שהסלט התקרר.\n\n\nנשמר מצוין במקרר כמה ימים.\n\n\n \n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/15/feta-chickpeas/": "בזמן האחרון, כלומר בימים שבאו לאחר דיבוק  ה\nלימונים\n שתקף אותי, שמתי לב פתאום כמה טוב יכול להיות גלום בצנצנת אחת קטנה: ריבה של בית, מחית של עשבים ושום, רוטב כזה או אחר וכל הדברים המדהימים האלו, המוחמצים, משומרים בשמן טוב או בליקר. האמת היא, שניתן לומר כי גיליתי את הצנצנת מחדש!  ה'גליק' האחרון שלי, בהשראת גבינה מדהימה שקניתי במחיר מופקע, הוא להדר את הגבינה שלי בפינוקים שנותנים לה אופי חדש.\n\n\n \nk\n\n\n\n\n \nn\n\n\nזה מה שעושים: לוקחים גבינה שאוהבים למשל פטה מהסוג הנימוח והעשיר, מקיפים אותה בחברותה של עשבי תיבול, גרגרי פלפל שחור ומעט שום, מרפדים בשמן ושומרים במקרר. ואח.. שעת הסנדויץ' הופכת אהובה יותר מתמיד (אפילו הלחם קל שלכם ירגיש דלוקס בחברתה), עם הרכות השומית הזו והקראנץ' המפתיע מדי פעם, כשהשן פוגשת בגרגר פלפל שחור או עלעל של תימין…\n\n\nמה כבר לא עשיתי איתה: פסטה וסלט, ממרח ומלית לעלי פילו ואפילו שקשוקה. שדרוג רציני בדקותיים מאמץ. \nהנה מתכון של משהו שהכנתי איתה לניגובים של טרום- מנגל, כשעדיין אין אוכל אבל בא משהו בפה או אפילו סתם כך, כשבא משהו טעים על הלחם. טעמים שאכלתי פעם באיזושהי מסעדה תורכית. אפשר להכין מראש, לשמור במקרר ובעת הצורך לשלוף, לחמם טיפונת ולהזליף מעט שמן זית. ולחם חם- לא לשכוח אותו!\n\n\nף\n\n\n\n\n \n\n\nלגבינת הפטה המתובלת\n\n\n \nגוש גבינת פטה שאוהבים- חתוך לקוביות, גרגרי פלפל שחור שלמים- בנדיבות, תימין טרי- עלעלים וענפים רכים, שתיים שלוש שיני שום קלופות ופרוסות.\n\n\nמכניסים לצנצנת מתאימה ומכסים לגמרי בתערובת של שמן-זית ושמן צמחי, מה שימנע משמן הזית להקרש במקרר.\n\n\nסוגרים היטב במכסה ושומרים במקרר. יום יומיים לספיגת הטעמים ואם אי אפשר להתאפק אז גם פחות…\n\n\nח\n\n\n\n\n\n\n ך\n\n\n\n\n \nסלט חומוס לא מסורתי\n\n\nהקטע שלי עם הסלט הזה הוא משהו של הרגע האחרון ותמיד יש בשלוף קופסא או שתיים של חומוס. אם אתם בעניין של להשרות ולבשל חומוס טרי- זה יופי.\n\n\n1 קופסאת חומוס מסוננת (425 גר')\n\n\n2 כפות גדושות גבינת פטה בשמן זית (עם גרגירי הפלפל, התימין והשמן- מה שיוצא)- מפוררת מעט\n\n\n2 כפות גדושות יוגורט טבעי\n\n\nמיץ מחצי לימון\n\n\n1 שן שום קטנה כתושה\n\n\nמלח ופלפל שחור טרי\n\n\n10-12 עלי נענע קצוצים דק\n\n\n2 כפות זיתי קלמטה מגולענים- חתוכים גס\n\n\n3-4 כפיות שמן זית\n\n\nמועכים גס את החומוסים בעזרת מועך תפוחי- אדמה. מערבבים את שאר החומרים היטב ורק אז, כשטועמים, רואים אם יש צורך בעוד מלח או לימון.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/03/17/tuna-salad/": ".\n\n\n..\n\n\n\n\n.\n\n\n   \n\n\n.\n\n\n\n\nכל שבוע באותו יום, היא ואני נפגשות להליכה נמרצת ומלאת דיבורים רמים על פרשות השבוע החולף. הליכה היא הסיבה הרשמית למפגש אבל הסיבה האמיתית היא שאנחנו פשוט חייבות להעביר ביננו כל הזמן צנצנות- דברים שהכנו, דברים שטעמנו, דברים שמצאנו, שקראנו, שגילינו, שהשנייה ממש חייבת לטעום: ריבה אדומה ומתוקה רק במידה, זיתים מבושמים בפקעות של ורדים, תבשיל שיצא מוצלח במיוחד, תה חדש. וצנצנות נקיות מהשבוע שעבר. ושוקולד מריר מצוין שאת צריכה לנסות. ומלח מפתיע או תבלין חדש.\n\n\n.\n\n\n.\n\n\n\n\n \n\n\n.\n\n\nאין כמו מתנות אכילות אפילו שבסוף הן נגמרות, משאירות אחריהן קופסא, שקית או כמה חרצנים.\n\n\n\n\n\n\nלמשל צנצנת לימונים כבושים שהיא מכינה עבורי-\n\n\nמהם אפשר להכין את סנדויץ' הטונה שלה, זה שאני הכי אוהבת בעולם- מן דגם עדכני של סנדויץ' תוניסאי שיש בו טעמים של חמוץ מלוח וחריף עם שמץ של עבר וקמצוץ של הווה. עורמים מהסלט הריחני הזה על טוסט או על בגאט טרי, מוסיפים ארוגולה וביצה שהחלמון שלה עדיין קצת רך ומברכים את אלוהי סלטי הטונה. ואת יעל.\n\n\n\n\n.\n\n\n\n\n  .\n\n\n\n\n\n\n\n\n\n\n\n\n\n\n\n\n\n\n\n\n.\n\n\n/\n\n\n\n\n\n\nסלט הטונה שאני הכי אוהבת/ יעל\n    \n    \n2-3 סנדויצ'ים בריאים\n\n\n\n\n .\n\n\nלימונים כבושים\n אפשר לקנות, להכין את \nהמהירים שלי\n או להכין את המושקעים של יעל- מתכון מצורף בהמשך.\n\n\nאם תרצו לחסוך בשמן-הזית, נסו לקצץ ממנו בכמות ולהוסיף כמה טיפות של מים.\n\n\n.\n\n\n1 קופסת טונה משומרת- מסוננת (~140 גרם)\n\n\n~ 1 כף לימון כבוש-  קצוץ\n\n\n~ 10 זיתים ירוקים מאורכים- מגולענים וקצוצים\n\n\n1 בצל ירוק- קצוץ דק\n\n\nכ- 1/4 כוס פטרוזיליה קצוצה דק\n\n\n1/2 פלפל הלפניו- קצוץ דק -ועוד לפי הטעם\n\n\nכ- 1/4 כוס שמן-זית\n\n\n1/2 לימון סחוט טרי- ועוד לפי הטעם\n\n\nצ'ילי יבש לפי הטעם\n\n\nמלח- בזהירות ואולי בכלל לא\n\n\n .\n\n\n מסננים היטב את הטונה. מערבבים יחד עם שאר המרכיבים ומתקנים תיבול לפי איך שאוהבים.\n\n\nעורמים על לחם (הכי שווה באגט פריך, ברור), מוסיפים ארוגולה וביצה חצי קשה, מתבלים במעט מלח ועוד זליפון שמן-זית. ו ש מ ח י ם.\n\n\n .\n\n\n* תזכורת לביצה שלמות:\n\n\n– מרתיחים מים בסיר שמכיל בצפיפות קלה את כמות הביצים המתוכננת לבישול. גובה המים צריך להיות כ- 2-3 ס\"מ. כשהמים רותחים, ממליחים אותם בנדיבות ומכניסים בעדינות את הביצים. מבשלים ברתיחה כ-6 דקות- \nנא לשים טיימר!\n משעברו הדקות, מרוקנים את המים הרותחים בכיור וממלאים את הסיר במי ברז קרים. ניתן מיד לקלף בעדינות ביצים שרוצים לאכול מידית חמימות.\n\n\n ..\n\n\n*   *   *\n\n\n צנצנת הלימונים הכבושים והכובשים של יעל\n\n\n ..\n\n\nמשתמשים בלימוני מאייר או בלימונים טריים בעלי קליפה דקיקה.\n\n\nלסלט הטונה יעל משתמשת רק בקליפת הלימון אבל אני מגניבה גם את את הבפנימה שלו.\n\n\n ..\n\n\nכ- 16 לימונים טריים ולא גדולים (8 מהם למיץ)\n\n\n1/2 כוס מלח גס\n\n\n2 מקלות קינמון\n\n\n4 עלי דפנה\n\n\n..\n\n\nרוחצים היטב את הלימונים וחותכים כל אחד לרבעים עד כ- 1 ס\"מ מהבסיס, כך שבסיס הלימון נשאר מחובר.\n\n\nמפזרים מלח במרכזו של הלימון.\n\n\nמחטאים צנצנת בינונית.  מפזרים 1 כף מלח בתחתית הצנצנצת ומעל דוחסים את הלימונים, מקלות הקינמון ועלי הדפנה, תוך כדי פיזור מלח בינהם. מכסים במיץ לימון סחוט טרי, אוטמים ומניחים במקום חשוך ונעים לשלושה שבועות תמימים. מדי שבוע, הופכים את הצנצנת כך שתעמוד על צידה השני, בכדי לגרום למלח להתערבב.\n\n\nמהלימונים האלו יש להוסיף לסלט הטונה רק את הקליפה קצוצה.\n\n\n\n\n .\n\n\n .\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/09/18/best-salad-ever/": "לפעמים, רגעים מענגים הם דוקא אלו הפשוטים מכל- יום של שמש נעימה, שעה שהתרוקנה בפתאומיות ממטלות מבלי שטרחת בעבורה, חבושים שהשאיר לך השכן על מפתן הדלת רק כי בשוק הם הזכירו לו אותך, חיוך או מחמאית מבנאדם נמוך קומה שחולק איתך מטען גנטי.\n\n\nלפעמים זה בדיוק גם כך במטבח\n\n\n.\n\n\n\n\n\n\n\n\n\n\n.\n\n\nבקפה האהוב עלי מגישים סלט דומה עם מלפפונים בלבד. הוא לא מחדש דבר וטעמיו מוכרים מגבינה ועד אחרון העשבים אבל עדיין, בכל פעם שהפה פוגש במרקמים ובטעמים הטריים שלו, הוא מופתע מחדש כמה הרבה אפשר בכמה מעט.\n\n\nהסלט הזה, הכנתו מתחילה וכמעט מסתיימת בקניות עצמן: שמן זית משובח, גבינה טובה, עשבים טריים וירקות. אינסוף אפשרויות, שילובים וטעמים- בעצם כל ירק שיש ושאוהבים יביא לכם שמחה בצלחת הזו.\n\n\n.\n\n\n\n\n\n\n \n\n\n\n\nסלט נפלא של פטה, עשבים ומה שבא\n\n\n\n\nעגבניות, מלפפונים, צנוניות, סלקים, גזר, קולורבי, שומר, אבוקדו, בצל, זיתים, צ'ילי טרי. הכל יחד, כמה או לחוד. את השורשים הקשים מומלץ לפרוס דק.\n\n\n– אם תכינו כמות גדולה אולי ישאר לכם גם למחר. שומרים במקרר- ירקות, גבינה ושמן והכל- זה נפלא בכריכים!\n\n\n– מפה ומשם שאהובים עלי: בישראל-  \nיוגורמה\n בהחלט נפלא. שמן זית נהדר במיוחד- \nקרינייקי של מסיק מגל\n ובכלל, שמני הזית שלהם מעולים. פטה כבשים עובדת כאן נפלא (במחוזותי, בטריידרס ג'ו יש פטה ישראלית מצוינת).\n\n\n \n\n\nבונים את הסלט בצלחת גדולה ורחבה:\n\n\n– מורחים שכבה נאה של יוגורט שמן וסמיך/ שמנת חמוצה/ קרם פרש\n\n\n– מפוררים גושים נדיבים של גבינת פטה טובה\n\n\n– מפזרים ברוחב לב עלים שלמים של עשבי תיבול: נענע, טרגון ואורגנו- אלו האהובים עלי\n\n\nירקות: פרוסים/קצוצים/דק/עבה/גדול/קטן וכולי.\n\n\nשמן זית ברוחב לב רחב במיוחד. מלח ופלפל גרוס טרי.\n\n\nלחם טרי.\n\n\n\n\n.\n\n\nואטוטו חג מתנות וכאלו\n\n\nבדיוק בשביל זה באה זותי המוכשרת- סמנו לכם ביומן!\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/12/15/cucumber-gin/": "..\n\n\n מסיבה צנועה וענוגה ליומולדת עגול של אחת הילדות הכי אהובות בגן\n\n\n.\n\n\n\n\n.\n\n\nיעל כתמיד אחראית קוקטייל\n\n\nוכתמיד היא  לא מאכזבת ומשקיעה מחשבה בכל הפרטים הקטנים-\n\n\nהפעם זה קוקטייל מלפפונים וג'ין  בעל צבע מהפנט\n\n\nזה נראה כמו שיקוי מטורף של הארי פוטר וזה \nטעים להפליא\n\n\n.\n\n\n\n\n\n\n\n\n.\n\n\n\n\nקוקטייל מלפפונים וג'ין\n          יעל שמיר\n\n\nהכמויות המצורפות הן לקוקטייל אחד- יש להכפיל בהתאם\n\n\n50 מל' ג'ין\n\n\n50 מל' סירופ סוכר\n\n\n50 מל' מיץ מלפפונים\n\n\n1 מיץ מליים גדול ועסיסי\n\n\nמערבבים הכל היטב עם קרח. מסננים ומגישים קר.\n\n\n סירופ סוכר\n\n\n 1 כוס סוכר,  1 כוס מים\n\n\nמביאים לרתיחה ומערבבים עד שכל הסוכר נמס. מצננים מעט ושומרים במקרר.\n\n\n מיץ מלפפונים\n\n\n1 ק\"ג מלפפונים-\n\n\nרוחצים היטב ומגררים דק. מעבירים למסננת המונחת מעל לקערה ולא מבזבזים אף טיפת מיץ! מועכים את תערובת המלפפונים לדפנות המסננת בכדי לסחוט כמה שיותר מיץ.  חוזרים על שלב הסחיטה מספר פעמים בהפסקות נוחות, בכדי להגיע למיצוי מקסימלי של הנוזלים.\n\n\n.\n\n\n\n\nמשאריות בשר המלפפונים מכינים  את הצזיקי של יפעת, חברה ובשלנית אגדית\n\n\n.\n\n\n\n\n\n\nצזיקי \n    יפעת פרנקל\n\n\n.\n\n500 גרם יוגורט צאן – מסונן כמה שעות מנוזלים\n\n\n1 שן שום קצוצה\n\n\nמלפפון ירוק אחד  \nאו\n  אם אנשי קוקטייל אתם, בערך כוס מבשר המלפפון הסחוט\n\n\n2 כפות שמיר קצוץ\n\n\nמלח\n\n\nשמן זית\n\n\nלימון\n\n\nאם משתמשים במלפפון רגיל- קולפים וחותכים לגפרורים דקיקים. מסננים במשך כמה שעות וסוחטים היטב ביד מנוזלים.\n\n\nמערבבים הכל יחד ומתבלים במלח, מעט לימון ומעט שמן זית.\n\n\n..\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/09/shakshuka/": "שקשוקה\n\n\nהיא מן משו כזה\n\n\nשמספק לאדם- במעט מאד זמן ועבודה\n\n\n \n\n\n\n\n \n\n\nהרגשה\n\n\nשל\n\n\nארוחה חמה וביתית\n\n\n \n\n\n\n\n  \n\n\n וכן, יש מליוני שקשוקות בעולם כולו ולכל אחת יש את הסגנון והאופי שלה אבל זו של אמיר, שבאה להתארח כאן בשבוע שעבר, היתה מעולה שבמעולות – עם הרבה כמון וכוסברה וחריף בדיוק כמו שאני אוהבת.  וכמובן לא לשכוח חלה ליד ואם יש קצת סחוג אז בכלל חגיגה.\n\n\nולכם שכבר בארץ, מוקדש הטור הזה- של שקשוקה אדומה, כמה נשיקות ותודה לאל אף כותרת המונית אחת\n\n\n\n\nהשקשוקה של אמיר    4 מנות\n\n\n1 ק\"ג עגבניות רכות\n\n\n1 בצל בינוני\n\n\n1/2 כוס שמן\n\n\nמלח\n\n\n1/2 כפית סוכר \n\n\n2 כפיות כמון- העיקר שיהיה טרי!\n\n\n4-5 שיני שום קצוצות\n\n\n1 כפית גדושה רסק עבניות\n\n\nפפריקה חריפה או צ'ילי יבש או טרי- כלומר חריף לפי הטעם\n\n\n4-6 ביצים\n\n\nחופן של כוסברה טריה- עלים בלבד\n\n\nקוצצים את הבצל ומזהיבים קלות עם השמן במחבת רחבה.  בינתיים, שוטפים וחותכים את כל העגבניות וקוצצים את שיני השום. כשהבצל מוכן, מוסיפים את העגבניות והשום ומתבלים בכמון ובסוכר. מבשלים בבעבוע על אש בינונית כ- 10 דקות. מוסיפים את רסק העגבניות ואת החריף וממשיכים לבשל על אש קטנה כחצי שעה או עד שהשקשוקה מסמיכה ומקבלת צבע אדום עז. בודקים, מתקנים תיבול וזורים מעט מהכוסברה מעל.\n\n\nשוברים את הביצים ישירות למחבת החמה, מפזרים עליהן מעט מלח ומכסים. מבשלים כ- 6 דקות או עד לדרגת העשיה האהובה עליכם…כשמוכן העסק, מפזרים מעל את כל הכוסברה ועוד קצת כמון טרי.\n\n\nמגישים לשולחן ובהגשה, מזליפים מעט שמן-זית מעל לכל מנה ואוכלים עם חלה טריה וקצת סחוג.\n\n\nאם תרצו להכין גם \nסחוגון\n בדקותיים- אתם בכלל בעננים:\n\n\n1 צרור ענק של כוסברה- בלי הגבעולים הכבים\n\n\n1 צ'ילי טרי עם הגרעינים- או לפי הטעם\n\n\n1 שן שום\n\n\nשלוק של מיץ לימון\n\n\n1/2- 3/4 כוס שמן קנולה\n\n\nמלח\n\n\nמכניסים הכל למעבד מזוןאו לבלנדר*, מרסקים ומתבלים לפי הטעם. שומרים במקרר. אפשר גם לקצוץ ידנית\n\n\n* בלנדר יתן מחית חלקה\n\n\n\n\n \n\n\nועוד מתכון:\n   \nשקשוקה בעשבי תיבול\n\n\n  \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/06/18/green-shakshuka/": "..\n\n\nכשמגדלים גינת ירק מבינים די מהר, שיותר מהכל, מגדלים\n\n\nע ל י ם\n\n\n\n\nכי לכל גזרון קטנטן, שומר או סלק מחוברים הרבה מאלו\n\n\n.\n\n\n\n\n\n\n\n\nוביחד זה   ה מ ו ן\n\n\n \n\n\n\n\n\n\n   .   .   .\n\n\nובדיוק בגלל אלו נהייתה אצלי מסורת הכנת שקשוקות 'ירוקות' מלאות בעלים, עשבים והרבה חריף\n\n\n טעימות בבקרים מאוחרים או דוקא כארוחת ערב מפנקת,  כל אחת ואופיה. תלוי מה מכניסים.\n\n\nזה אולי לא המאכל הכי נאה בעולם (וגם לא הכי ירוק יש לומר) אבל כל כך טעים\n\n\n  \nשקשוקת מנגולד, תרד ועשבי תיבול\n\n\n./.\n\n\n.\n שקשוקת לכי תדעי מה שמת בפנים ועלעלי שומר\n\n\n/.\n\n\nשקשוקת בצל ירוק, קייל ומנגולד עם פטה\n\n\n.\n\n\n.\nשקשוקת מנגולד, עלעי גזר וכוסברה עם גבינת עזים רכה\n\n\n.   .   .\n\n\n\n\nשקשוקה דוגלת בחופש – כל עוד בסוף ישברו לתוכה ביצה. היא גם מאכל שבזמן קצר יחסית, מביא ארוחה חמה ומפנקת שיכולה גם להיות לגמרי בריאה.\n\n\nאין כאן חוקים ברורים- יש מה שבא לכם, בתוספת מה שיש לכם וקצת עלעלים מעל בכדי שיראה נאה.\n\n\nהוראות תפעול כלליות:\n\n\n– מתחילים במשפחת הבצליים וכמובן ששום מוסיף המון\n\n\n– ממשיכים ב ירוקים הקצוצים ובעלים שנותנים טעם ( כוסברה נהדרת אבל מכתיבת טעם דומיננטית. אורגנו טרי שולטטטט)\n\n\n– מתבלים (אם רוצים אפשר תבלינים יבשים כמו זרעי כוסברה, כמון וכו')\n\n\n– מוסיפים פלפל חריף טרי מכל סוג שהוא\n\n\n– מעשירים במישהו ממשפחת החלב (כף של קרם פרש מביא את זה לרמת מעדן)\n\n\n– שוברים ביצים ומבשלים\n\n\n– מפזרים מעל עשבים, גבינה, פלפל גרוס טרי\n\n\n\n\n \n.   .   .\n\n\n \nשקשוקה ירוקה  \n      ל-2-4 ביצים\n\n\nכשהבצל מתרכך ניתן למחבת פלפל צבעוני, עגבניה או שתיים, קישואים קצוצים, תירס מהקלח, פטריות וכו'\n\n\nאם לא מכסים את המחבת, הביצים מצליחות לשמור על כיפה צהובה וזה הרבה יותר נאה להגשה, למקרה שאתם חולקים את שקשוקתכם עם אחרים ורוצים שגם יהיה יפה.\n\n\n1 בצל בינוני/ כרישה/ כמה ענפי בצל ירוק\n\n\n2-3 שיני שום\n\n\n2-3 כפות שמן\n\n\nמלח ופלפל גרוס טרי\n\n\nפלפל חריף טרי או יבש- לפי הטעם\n\n\nקייל/מנגולד/תרד/עלי סלק = כ- 4-6 כוסות פיסות קרועות ביד (לקייל מסירים שורשים עבים)\n\n\nחופן 'נותני טעם '- עשבי תיבול מועדפים\n\n\nלהשבחה- מעט חלב/שמנת/קרם פרש/יוגורט סמיך\n\n\nלהגשה- פטה/גבינת עזים/ריקוטה/פרמז'ן\n\n\nמאדים את הבצל והשום בשמן, עם מעט מלח. מוסיפים ירוקים ועשבים ומבשלים עד שאלו מאבדים מעט נפח. מוסיפים פלפל חריף ואת הנבחר ממחלקת החלב ומבשלים בעדינות עד לריכוך מלא. אם חסרים נוזלים, מוסיפים מעט חלב או מים. בודקים תיבול ומתקנים. שובירם פנימה את הביצים ומפנים להםן מעט מקום עם הכף בכדי שיהיה להן נעים. מבשלים מכוסה או שלא בערך חמש דקות, תלוי במידת העשיה האהובה עליכם ובעוד גורמים.\n\n\nרצוי להסיר מהאש כשהביצים עדיין מעט רכות מהרצוי כי הן ימשיכו להתבשל מעט מחום התבשיל.\n\n\nמפזרים מעל קצת גבינה, זרזיף שמן זית ומלח/פלפל ומגישים מיד.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/06/12/zufritata/": "אני והגינה חגגנו היום מן מסיבת פרידה קטנה ואינטימית. אנחנו נפרדות לחודש, היא ואני.\n\n\nאני והגמדים נוסעים לארץ זבת החלב והדבש ל – 3 שבועות (היתכן של שכרון חושים?)  וכמו שזה נראה הרבה דברים יקרו לה ובה בינתיים, בלעדי כמובן.\n\n\n \n\n\n\n\n \n\n\nדברים ירוקים שיקבלו צבע וכרגיל בטבע, דברים צבעוניים שיהפכו לחומים.\n\n\nקשת רחבה של רגשות עברתי לקראת הנסיעה הזו- עצבים ועצבות, חרדה ואשמה (הו, בזה אני אלופה כמו כל פולניה טובה) וגם כמה תהיות.\n\n\nעכשיו, משנרגע הכל, באה השמחה. על התינוקות החדשים שאפגוש, על בוקי שלנו שמתחתן עם מיכל, על הילדים שיקבלו סבתות וסב ודודת ודודים ואחיינים, על העברית הו העברית ועל הסטייל. ועל השווארמה- אני סאקרית רצינית של שווארמה. ועל החברים הנאמנים שלי\\ שלנו שאין בעולם סיכוי שנתראה כמו שהיינו רוצים…\n\n\nואני אמשיך כמובן לעדכן. מה בישלו לי ומה בישלתי להם (למרות שאני בונה יותר על החלק הראשון… אישה לבדה עם לא אחד, לא שניים כי אם שלושה ילדים!!!) \n\n\nובינתיים, עד שאתאקלם, יהיו 2 פוסטים שהכנתי מראש בבית ואתם- תמשיכו לכתוב אלי את תגובותכם החמימות. גם אם לא תמיד אענה, הן משמחות את ליבי עד מאד. \n\n\n \n\n\n\n\n \n\n\nאז איזו מסיבה עושים עם גינה, אתם בטח שואלים.\n\n\nקודם כל קוטפים כל מה שמוכן, שזה לא הרבה כרגע וכלל בעיקר עשבי תיבול, שני גזרונים שמישהו אחר כירסם לפני וקישואים. אבל אח.. אלו קישואונים קטנים ומוצקים.\n\n\nובכדי לתת להם כבוד הכנתי מהם פריטטה, שהיא חביתה משוכללת מהמטבח האיטלקי. בתוך לחם טעים (לא פארש כמו שלי. עלאק דיאטה, על מי אני עובדת), חרדל או מיונז, כמה עלים של בזיליקום ופלפלונים חריפים – היא יוצרת יופי של ארוחת ערב.\n\n\n \n\n\n\n\n\n\n \n\n\nפריטטה של קישואים\n                    ל-2 רעבים!\n\n\nאגב, זה יכול להיות כל ירק אחר שבא בליווית כל עשב אחר שבא.  העובי יקבע לפי רוחב המחבת כמובן.\n\n\n400 גר. קישואים כהים מוצקים  (אם במקרה יש לכם גם את הפרחים שלהם- אפשר להוסיף קצוצים גס)\n\n\nשמן- זית בנדיבות\n\n\nמלח ופלפל טרי\n\n\n2-3 בצלים ירוקים- קצוצים\n\n\n1 שן שום קצוצה\n\n\nחופן פטרוזיליה קצוצה\n\n\n4 ביצים\n\n\n1/4 כוס פרמזן מגוררת\n\n\n \n\n\n \n\n\nמחממים את הגריל בתנור. כאן זה נקרא broil ופגשתי לא מעט אנשים שיש להם את זה אבל לא ידעו שזה זה ואיכסנו שם תבניות…\n\n\nאת הקישואים פורסים לאורכם ואז למקלות. את המקלות חוצים.\n\n\nמחממים מחבת כבדה עם שמן ומטגנים את הקישואים על אש גבוהה תוך כדי ערבוב קצרצר מפעם בפעם. מחכים עד אשר הקישואים מזהיבים ו'מתקרמלים' מעט. מוסיפים בצל, פטרוזיליה, שום, מלח ופלפל ומערבבים. מטגנים עוד דקותיים.\n\n\n \n\n\n\n\n \n\n\nטורפים את הביצים בקערה קטנה ומוסיפים למחבת יחד עם הפרמזן. נותנים ערבוב זריר ומניחים לטיגון של עוד דקה.\n\n\nמכניסים לתנור לכמה דקות מתחת לגריל- עד לשחום.\n\n\nמחכים דקותיים, נותנים לה להרגע. אז גם קל יותר לחלץ את הפריטטה מהמחבת.\n\n\nאוכלים חם, פושר או קר.\n\n\n\n\n \n\n\n\n\nותפרגנו לעצמכם לחם שווה\n\n\n \n\n\n\n\nביי~\n\n\n  \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/10/potatoes-fritata/": "ך\n\n\nממש כשחשבתי לעצמי בלב חלילה-מלהגיד-בקול-כי-אז-זה-מיד-מקלקל, שזהו, כמעט שסיימנו חורף שלם עם שלושה ילדים בלי אף מחלה אחת, חלתה הילדה. כשאמרתי את זה לדר' B שציין שלא ראה אותי מזמן, הוא אמר בטח שסיימתם- כבר אביב עכשיו. הוא אגב, לא היחיד ששם לב לזה-  גם \nהחפרפרת\n הידועה שלא ראתה את צילה השנה, הכריזה על שישה שבועות של אביב מוקדם (ותודה לילדי על העדכונים השוטפים והנלהבים בנושא).\n\n\nוואלה- אביב!\n\n\nממש בין לילה שינו העצים צבע, הפכו לבן וורוד. הגבעות שסביב הבית צובעות את העיניים בכתמים בהירים. תמיד זה כך כאן, הצבעים באים בתקופות.\n\n\nףל\n\n\n\n\n ךףל\n\n\nהיא ואני בבית. וגם אבא שלה, שהחליט באופן נדיר לעבוד מהבית. נו, וצריך לאכול משהו.. לה אני מכינה מרק עוף שבימים רגילים היא נורא אוהבת. אחר-כך היא תגיד כן ואני אחמם ואז היא תגיד לא ואני אזרוק וחוזר חלילה. לנו אני רוקחת את \nפריטטת-המה-שיש-במקרר הטעימה הזו, שאנחנו אוכלים יחד בצהריים ואפילו הבנים שמחים בה לעת ערב.  \n\n\nףל\n \n\n\n\n\n\n\nך\n\n\nבאמריקה, למרבה הצער, אתה מתרגל לקבל תפוחי-אדמה ליד החביתה של הבוקר ואף ירק טרי אחד לרפואה. הספרדים גם טובים בשילוב הזה של ביצים ותפוחי אדמה בטורטה שלהם.  אז מי אני שאגיד לא?! הפריטטה הלא מסורתית הזו משלבת בין השניים ומתהדרת גם בגבינה, בצלים ופטרוזיליה אבל תשמח לואריאציות אישיות שלכם, כל אחד כראות עיניו…\n\n\n \n\n\n\n\n \nפריטטת תפו\"א, בצלים וגבינות\n\n\nטעים. חם, פושר וקר. מה שהופך אותה למאכל מושלם לבראנץ' (אפשר להכין כמות גדולה ואפשר להכין מראש) ולטיולים\n\n\n~100 גר' תפוחי אדמה קטנים\n\n\n4 כפות שמן-זית\n\n\nמלח ופלפל גרוס טרי\n\n\n1/2 בצל פרוס דק\n\n\n3 בצלים ירוקים קצוצים\n\n\nחופן פטרוזיליה קצוצה\n\n\n80 גר' גבינת פטה\n\n\nחופן גבינה קשה מגוררת\n\n\n4-5 זיתים- פרוסים\n\n\n6 ביצים\n\n\n3 כפות חלב\n\n\n מחממים תנור ל- 200 מעלות צלסיוס/ 400 פרנהייט\n\n\nצריכים מחבת  26 ס\"מ שמתאימה גם לתנור. אם אין, ניתן להתחיל במחבת ולהעביר לאפיה בכלי מתאים.\n\n\nפורסים את תפוחי האדמה דק ומטגנים קלות במחבת עם שמן הזית ומלח ופלפל. אחרי כחמש דקות בערך, מוסיפים חופן מים ומכסים. נותנים לכל המים להתאדות ומוסיפים את הבצל ואת החלק הלבן של הבצל הירוק. מערבבים וממשיכים לטגן על אש נמוכה- עד שהבצל שקוף ותפוחי האדמה רכים. מסירים מן האש.\n\n\nמפזרים מעל מחצית מכמות הבצל הירוק, הפטה והפטרוזיליה ואת חופן הגבינה הקשה המגוררת. מקשקשים את הביצים והחלב ומוזגים מעל באופן אחיד. מפזרים מעל את שארית הבצל, הפטה והפטרוזיליה. וגם את הזיתים!\n\n\nאופים בתנור כעשרים דקות- עד שהחביתה יציבה. מוציאים ומזליפים מעל עוד מעט שמן-זית לפינוק.\n\n\nלחם, ירקות טריים. אחלה ארוחה.\n\n\n\n\nף\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/12/20/chavitatyerek/": "וואלה!\n– חמישי האחרון \n\n\n\n\nהטור הזה היה אמור להיות אחר לגמרי, משהו עם עוף והוא כנראה גם היה כזה לולא נתקפתי פתאום בכבדות החג. \n\n\nחג בגלות הוא דבר מורכב. לכאורה, אתה אדון לעצמך- לא מוקף במחויבויות, לא צריך לעמוד בזמנים. אין את המשפחה שלו ולא את המשפחה שלך וזה טוב ויפה ברוב הפעמים. מצד שני- אין את המשפחה שלו ואין גם את זו שלך ולפעמים עם האין הזה באים להם הגעגועים. \n\n\nאני נוסעת בדרך הביתה ושומעת ברדיו דיבורים על חג הקריסמס הממשמש ובא. מחקרים מראים, טוען השדר, שרוב רובם של האנשים מדווחים על לחץ, דכאון והרגשת מחנק מהמשפחה כאסוציאציות עם החג.  \"זה בגלל חנוכה\", מנתחת את עצבותי חברה שבדיוק מתקשרת, \"לי זה קורה הרבה\". ומה את עושה? אני שואלת.  \"בוכה\" היא עונה.\n\n\nאני צוחקת ואז אומרת פתאום: \"בא לי אוכל של הארץ. בואי לאכול איתי!\".  אני עוצרת וקונה צרורות של עשבי תיבול טריים וריחניים כי בא לי חביתת ירק. חביתת ירק פושטית כזו, כמו שהייתי אוכלת לפני המון שנים באבן גבירול. בבית, בגינה, אני מוצאת גם זוג קישואים ששרדו את הכפור וכשהיא מגיעה אני כבר בקיצוצים.\n\n\n\n\n\n\nאני סוחטת לנו מיץ תפוז ואשכולית ומכינה טחינה פשוטה עם לימון וקצת מלח. קצת מבאס שמצאתי רק פיתות אמריקאיות דקיקות וקירשיות אבל 'זה מה יש ועם זה ננצח'. אני אוכלת את שלי עם הרבה חריף והיא אוכלת את שלה עם ה מ ו ן טחינה.  היא בכלל לא ישראלית אבל לאט מפתחת זהות תרבותית. וכשאנחנו שותות תה עם נענע, אני שמה לב שהחברותה יחד עם העשבים והטחינה והמיץ, עשו את שלהם- קצת כמו תרופה של סבתא…  \n\n\n\n\n\n\nחביתת ירק  \n\n\nמגישים עם ירקות חתוכים, טחינה וחריף ויש ארוחה מהירה לשנים- שלושה רעבים.\n\n\n4 ביצים\n\n\n בערך 2 כוסות עשבי תיבול קצוצים גס  – פטרוזיליה, נענע, שמיר וכוסברה (אבל זה יכול להיות מה שבא לכם)\n\n\n 1/2 בצל אדום קצוץ דק\n\n\n3-4 בצלים ירוקים קצוצים\n\n\n1 קישוא מרוסק וסחוט\n\n\n2 פלפלים חריפים קצוצים\n\n\n מלח ופלפל טרי\n\n\nממש פשוט- מערבבים הכל יחד ומתבלים.\n\n\nמחממים מחבת עם קצת שמן ומטגנים כשבע דקות, מכוסה, עד לשחום.\n\n\nמצמידים למחבת צלחת רחבה ובתנועה אחת מהירה, הופכים את המחבת עם חביתת הירק. מחליקים את החביתה (צידה השחום כעת פונה למעלה) חזרה לצלחת ומטגנים מספר דקות נוספות.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/09/16/things2/": ".\n\n\nימי קיץ רבים וסוערים עברו מאז כתבתי לכם כאן בפעם האחרונה\n\n\nוהגיע הזמן לחזור\n\n\n .\n\n\nהפוסט הזה הוא אסופה של דברים קטנים שעשו לי נעים בחודשים האחרונים\n\n\nמפה ומשם ועד הפעם הבאה\n\n\n.\n\n\n—————————————————————————————————\n\n\n.\n\n\nטוסט ריקוטה, לימון ופירות \n      Bartavelle Café/Berkeley\n\n\nבין נסיעות למלחמה, בין עצוב לשמח עבר לו הקיץ על שלל פירותיו הנפלאים מבלי שאשמיע קולי.\n\n\nהחמצה. אולי בגלל זה הטוסט הזה כל כך נכון לי אבל בעיקר כי הוא שילוב ריחני של מתיקות עדינה ויופי רענן.  וכל פרי עסיסי ובשל ייטב עימו.\n\n\nובעניין ריקוטה בארץ הקודש- אהובתי ד. שמבינה בזה ממליצה לקנות את הריקוטה של גד- זו שנמכרת ב'עדן' בדוכן ששוקל במקום וטעמה עדן. ולא להתבלבל עם זו שמגיעה כבר בקופסאות במקררים כי זה כבר סיפור אחר.\n\n\n.\n\n\n\n\n *   *   *\n\n\n ריקוטה איכותית, לימון, פרי מתוק ובשל, דבש, תימין\n\n\nמה עושים?\n\n\nמגררים קליפת לימון טריה לתוך הריקוטה ומערבבים.\n\n\nקולים פרוסת לחם משובח בטוסטר ופורסים את הפרי הנבחר איך שרוצים.\n\n\nעורמים ריקוטה לימונית על הטוסט, מזליפים דבש, מסדרים את הפרי החתוך ומפדרים במעט תימין טרי.\n\n\nמ ע ד ן\n\n\n—————————————————————————————————\n\n\n \n\n\nכריך קצת אחר\n\n\nאלינור ואורי הכירו לי את השילוב הטעים הזה, שברגע ראשון נראה מוזר אבל בשני לגמרי הגיוני- טעמים תאילנדיים של בוטנים עם חריף וחמצמץ. איך לא חשבנו על זה קודם?!\n\n\n \n\n\n*   *   *\n\n\nצריך: לחם, חמאת בוטנים איכותית (רצוי מהסוג הלא חלק), תפוח/אגס, סרירצ'ה (שזה החריף האדום הזה), כוסברה טריה (או פטרוזיליה למתנגדי העל), ליים (אם יש)\n\n\nמה עושים?\n\n\nקולים פרוסת לחם משובח בטוסטר, מגלענים ופורסים את התפוח או האגס דק דק.\n\n\nמורחים שכבה נדיבה של חמאת בוטנים על הטוסט, מנקדים בחריף, מניחים פרוסות פרי דקות, עורמים בוחטה של עלי כוסברה או פטרוזיליה טריים ואם יש, מסיימים בקוואץ' של ליים.\n\n\n \n\n\n—————————————————————————————————\n\n\n.\n\n\n \nחטיף בננה חלוותי\n       \nפתיתים\n\n\nשילוב גאוני, טעים, מפנק ומכרבל של חלווה עם קראנץ' מבית היוצר של גל הענק.\n\n\n\n\n*   *   *\n\n\nצריך: בננה, טחינה גולמית (בטח שמלאה), סילאן (שימו לב שאתם קונים אחד שהוא תמרים נטו), פולי קקאו שבורים\n\n\nמה עושים? פורסים את הבננה, מזליפים כפית גדושה של טחינה גולמית, כפית של סילאן ומפזרים מעל פולי קקאו.\n\n\n \n\n\n—————————————————————————————————\n\n\n.\n\n\nחביתת תרד ובצל ירוק       \nלשניים\n\n\nככה על הדרך, מתכון לחביתה רכה ותפוחה שאני אוהבת במיוחד.  טעימה גם קרה למחרת.\n\n\nהכמות הזו מתאימה למחבת חביתות קטנה- אתם רוצים חביתה גבוהה.\n\n\n\n\n*   *   *\n\n\n1 שקית עלי תרד קטנים (בערך 200 גרם)\n\n\nבערך חמישה גבעולי בצל ירוק- נקיים וקצוצים\n\n\nמעט שמן\n\n\n2 ביצים\n\n\nחופן גבינה מגוררת\n\n\nמעט פטה מפוררת\n\n\n1/4 כוס חלב\n\n\nמלח ופלפל גרוס טרי\n\n\nבמחבת קטנה מקפיצים קלות את הבצל בשמן כדקה ומוסיפים את עלי התרד. מערבבים ככה וככה, מנמיכים את הלהבה, מכסים ונותנים לתרד להתרכך ול'נבול'.  מסירים את המכסה, מערבבים היטב, מגבירים את הלהבה ונותנים לכל הנוזלים להתאדות.\n\n\nבינתיים מערבבים בקערה את כל יתר המרכיבים: ביצים, גבינות וחלב. מתבלים בעדינות (כי הלוא הפטה מלוחה).\n\n\nמוסיפים את תערובת עלי התרד ומערבבים.\n\n\nמחממים תנור ל- 180 מעלות צלסיוס/ 350 פרנהייט.\n\n\nמשמנים את המחבת מעט, מחממים היטב ויוצקים את התערובת פנימה. מעבירים את המחבת לתנור לבערך 12-15 דקות, עד שמרכז החביתה יציב. אם יש צורך, ניתן להשחים קלות את חלקה העליון של החביתה.\n\n\n—————————————————————————————————\n\n\n.\n\n\nספר\n\n\nהערכה ענקית יש לי ל\nנטלי\n ול\nאפרת\n, שתי בלוגריות חרוצות ויצירתיות שהוציאו ספר אפיה אישי, חמאתי ויפיפה לגמרי. אחלה מתנת חג סידרו לכם.\n\n\n(וידוי: אני מרגישה קצת גאווה אימהית. אני יודעת שלא בטוח שיש לי זכות אבל ככה אני מרגישה)\n\n\n\n\n—————————————————————————————————\n\n\n.\n\n\nכלים\n\n\nכמו תמיד לפני ראש השנה, כך גם השנה: חברתי מיכל עורכת מכירה בסטודיו שלה- גם אצלה יש אחלה מתנות לחג. מה לא תלכו?!\n\n\n\n\n—————————————————————————————————\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/10/08/yaffa/": ".\n\n\nחגי תשרי  זימנו לשולחני חביתת מנגולד יפיפיה שהכינה יפה העוזרת של דודה יעלי.\n\n\nזו לא ממש חביתה כי אם צרורות ירק רענן אחוזים במעט ביצה.\n\n\n\n\n.\n\n\nבבית, הראשונה לא יצאה מיודעמה יפה ובנוסף לימדה אותי, שהחלק החשוב מכל הוא שטיפה יסודית של  העלים מחול,  כי חול ועלים זה לא מי יודע מה ביחד. בלחוד- זוהי פצצה ירוקה וטעימה.\n\n\n.\n\n\n\n\nחביתת מנגולד\n\n\nזהו מתכון בסיס שישמח לשעשועים  \nלמשל, תוספת צ'ילי ושכבת גבינה חריפה מגוררת במרכז (מפזרים מעל למחצית מכמות המנגולד ומכסים במחצית נוספת. ממשיכים כרגיל)\n\n\nמתנגדי הכוסברה יכולים להכניס רק פטרוזיליה\n\n\n* אם המנגולד מפריש הרבה נוזלים במהלך הבישול (לפעמים זה קורה ולפעמים לא)- יש לספוג את הנוזלים מצידי המחבת בעזרת נייר סופג\n\n\n500-600 גר' עלי מנגולד שטופים לתפארת\n\n\n4-5 ענפי בצל ירוק\n\n\nצרור פטרוזיליה\n\n\nצרור כוסברה\n\n\n1 שן שום קטנה\n\n\n2 ביצים\n\n\nמלח (מעט) ופלפל גרוס טרי\n\n\nמסירים מהמנגולד את גזע הגבעול הלבן והקשה (שומרים למרק, נגיד), קוצצים את העלים דק ומעבירים לקערה גדולה. קוצצים היטב גם את הפטרוזיליה, הכוסברה והבצל הירוק ומוסיפים לקערה יחד עם הביצים והתבלינים. לשים היטב בעזרת הידיים- שימו לב שנפחו של המנגולד כבר יורד.\n\n\nמעבירים למחבת חמה עם 2 כפות שמן- גודלה של המחבת לא ממש חשוב, מה שנוח לכם- זה יקבע את גובה של החביתה. מעבירים את התערובת למחבת ולוחצים אותה היטב בעזרת היד. מכסים ומבשלים על אש קטנה כעשר דקות בערך. כדאי ורצוי לבדוק תוך כדי הרמת אחת הדפנות בעזרת סכין- בכדי לראות שלא נחרך מדי.\n\n\nמשהזהיבה התחתית, הופכים את המחבת מעל לצלחת שטוחה ומחזירים את החביתה ב'גלישה' חזרה למחבת. ממשיכים ומזהיבים גם את הצד השני.\n\n\nאוכלים בכל טמפרטורה שמתחשק.\n\n\n.\n\n\nועוד מנגולדים-\n\n\nמנגולד ממולא\n      \n מאפה מנגולד וגבינה\n     \nמרק עדשים ומנגולד\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/12/17/pepper/": "בבי\"ס לעיצוב מלמדים אותך לעבוד עם 'לוחות השראה'. לוח השראה הוא אסופה של תמונות, צבעים וטקסטורות מהם המעצב אמור לשאוב- השראה! \n\n\n\n\n\n\n\n\nפוסט אחרון לגמרי של צבעי הסתיו (כי כמו שאני תמיד אומרת לילדים, צריך לדעת מתי די), שביחד עם צבעי הפלפלים והטעמים האהובים האלו של שמן הזית עם שום ובזיליקום ועוד קצת זיתים וטקסטורות של רך וגם קצת קרנצ'י והמהירות והקלילות שבה הכל נוצר, הם בדיוק מה שאני צריכה בימים אלו.\n\n\n\n\n\n\nאם חושבים על זה הרעיון ממש פצצה. זוהי בעצם ארוחת הערב הרגילה שלנו, שמקבלת בדקותיים טוויסט קצת אחר. גבינה ליד או ביצה רכה ליד והנה ארוחה שלמה וקצת שונה בצלחת. (ה\nביצה\n הזו היא אחד הדברים האהובים עלינו כאן בבית)\n\n\n\n\n\n\nלחם, זיתים ופלפלים צלויים\n     2-4 מנות (תלוי ברעב)\n\n\nהפלפלים נשארים עם קראנצ' קל, הלחם לפעמים רך וספוג בשמן-זית ולפעמים מתחפש לקרוטון. בצד, תערובת ירוקה של עשבים להכניס עוד קצת שמחה בצלחת\n\n\n4 פלפלים- חתוכים גס\n\n\n4 פרוסות עבות של לחם כפרי  – חתוכות לקוביות בגודל של ביס\n\n\nמלח ופלפל\n\n\n1 שן שום\n\n\nבזיליקום- בערך 4-5 עלים גדולים\n\n\nחופן זיתים מגולענים\n\n\nכ- 1/4 כוס שמן זית\n\n\nמועכים יחד שום, בזיליקום, זיתים ושמן זית ומערבבים בידיים עם הפלפלים והלחם. מתבלים במלח ובפלפל.\n\n\nמעבירים לתבנית ואם יש צורך בעוד 'שלוק' או שניים של שמן- מוסיפים.\n\n\nאופים בתנור שחומם ל-200 מעלות צלסיוס/ 400 פרנהייט כ- 15-20 דקות.\n\n\nאם בא לתת עוד מאמץ קטן- מערבבים יחד: חופן של פטרוזיליה קצוצה, כמה עלי בזיליקום קצוץ, 1 עגבניה קלופה, מגולענת וקצוצה דק, מלח, פלפל ושמן זית. וכל אחד מזליף לו קצת לצלחת.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/06/03/strata/": ".\n\n\n.\n\n\nאת המתכון הזה שהכנתי עבורכם לרגל חג השבועות, פגשתי לראשונה בבראנץ' אצל לימור.  זה היה לפני עידן ועידנים אבל הטעמים ורכותו האינסופית של הלחם, נותרו לנגד חיכי כאילו אך חלפו להם כמה ימים.\n\n\nהעובדה שמישהי כמוני, מאותם אנשים שמתקשים לרוב לחשב כמה צעדים קדימה ובכלל זה תכנון תפריט חג מבעוד מועד, יגעה ומצאה מתכון חילופי לזה שאבד עם הזמן, רצוי לה שתעורר שמחה והערכה בליבותכם או לפחות תפיח רצון עז לחוש ולנסות בהקדם-\n\n\n.\n\n\n.\n\n\nStrata היא התשובה האמריקאית  לפריטטה או קיש- מדובר במאפה מקסים, העשוי משכבות של לחם, ירק, גבינות ותערובת ביצים וחלב (או שמנת)- סוג של בראד פודינג מלוח.  אין כאן עבודה סבוכה- רק סך מרכיבים שעובד מצוין יחד. הלחם סופג את הנוזלים ומקבל מרקם רך ונימוח ובשילוב עם התרד והגבינות, מתקבל במעט מאמץ מאפה ריחני, מפנק ומשביע.\n\n\nאת התרד הטרי ניתן להחליף בקפוא (יש לסחוט היטב מכל הנוזלים) או ב\nכל ירק שיעלה על דעתכם\n. את הירקות יש להעביר בישול קצר וניתן לשלב בהם נותני טעם כמו עשבי תיבול שונים ושום. באגף הגבינות השמיים הם הגבול- רק תנסו. וכן, ספרו אם יצא \nטעים\n..\n\n\n.\n\n\nחושו אחים ואחיות, חושו\n\n\n \n/\n\n\n\n\nStrata\n– מאפה לחם וגבינות    epicurious.com\n\n\nזוהי מחצית \nמכמותו המקורית \nשל המתכון- לכן אין שום בעיה להכפיל או לשלש כמויות אם מדובר באירוח רב משתתפים.  הכמות הזו הספיקה לשש מנות נדיבות.\n\n\nמאחר והמאפה צריך לשהות כמה שעות לפני האפיה עם עצמו בכדי שהכל יספוג את  הכל (הם אומרים 8 שעות, אני טוענת שניתן לקצר)- ניתן ואף רצוי להכינו מראש ולאפות בעת הצורך. הכי טעים כרבע שעה אחרי יציאה מהתנור אבל טעים גם בכל מצב צבירה אחר.\n\n\nוכמו שציינתי כל ירק/עשב/טעם/גבינה/לחם שבא. באופן פלאי- לחם אורירי נותן תוצאה רכה וקלילה יותר..\n\n\n500 גר' תרד טרי\n\n\n1 בצל קטן קצוץ דק\n\n\n1 כף חמאה\n\n\nמלח ופלפל גרוס טרי\n\n\nמעט אגוז מוסקט\n\n\n1/2 כיכר לחם כפרי על קרומו – בערך 450 גר'\n\n\n1/2  1 כוסות גבינה קשה מגוררת (המתכון ביקש גרויאר ופרמז'ן- בפועל נכנסו מוצרלה וגאודה)\n\n\n1/3  1 כוסות חלב\n\n\n4-5 ביצים (חמש אם מאד קטנות וכולי..)\n\n\n1 כף חרדל דיז'ון\n\n\nמאדים את הבצל בחמאה ומעט מים ומלח, מכוסה, באיטיות עד ששקוף ורך. מוסיפים את התרד, מתבלים בפלפל ובאגוז מוסקט ומערבבים. מאדים עד שהתרד איבד מניפחו וכל הנוזלים התאדו. מקררים.\n\n\nחותכים את הלחם על קרומו לקוביות של כ-2 ס\"מ.\n\n\nמגררים את הגבינות. מערבבים את החלב עם החרדל והביצים ומתבלים במלח ובפלפל.\n\n\nמשמנים מעט תבנית (שלי היתה 20*27 ס\"מ) ומניחים בשכבות: מחצית מכמות הלחם, מחצית מכמות התרד, מחצית מכמות הגבינה ושוב- לחם, תרד וגבינה. שופכים מעל את תערובת הביצים- חלב, מכסים ונותנים לנוח במקרר לכ- 8 שעות. אפשר גם פחות לדעתי. אפשר גם יותר.\n\n\nמחממים תנור ל- 180 מעלות צלסיוס/350 פרנהייט.\n\n\nאופים כ- 30 דקות או עד אשר המאפה שחום וריחני.\n\n\nמחכים חמש דקות לפני ההגשה.\n\n\nומה עוד ראוי לחג?! \n\n\n \nפריטטת תפו\"א וגבינות\n\n\nמאפה מנגולד\n\n\nמאפה עגבניות, זעתר ויוגורט\n\n\nטארט בצק שמן-זית בצל וגבינת עזים\n\n\nגבינה מתובלת וסלט חומוסים \n\n\nפנקייקס ריקוטה \n\n\nגבינת עזים ברוטב ירוק \n\n\nשמרים גבינה\n\n\nעוגת גבינה עננית\n\n\nלחם גבינות\n\n\n.לחפ\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/10/olivesfo/": "אחת מאהבות המטבח הגדולות ביותר שלי הם ה\nשמרים\n. אוהבת את הריח שלהם, את החמימות שמתפשטת בחדר כשנותנים להם את מעט החום לו הם זקוקים, אוהבת את הציפיה שבהמתנה והכי-הכי את ההפתעה שמגיעה בסוף. הילדים שלי כנראה אוהבים אותם מאד גם הם, ואי לכך הוחלט קבל עם ומשפחה על מסורת חגיגות ימי הולדת של פיצה ביתית.\n\n\n\n\nלפעוטנו מלאו זה עתה שלושה אביבים ולכבוד המאורע,  הגיעה אפילו דודתו השווה מליונים (היא דיילת ולא מפסידה אף יום הולדת, המדהימה).\n\nכאם הפעוט, צ'ופרתי גם אני בכמה שעות התייחדות במטבח ואוח, כמה שנהניתי… כי אם  כבר פיצות, אז כדאי שיהיו גם קצת ירקות צלויים לאנטיפסטי ונו טוב, גם איזושהי\n\nפוקאצ'ה. ואם כבר פוקאצ'ה – אז למה אחת? הרי הלכלוך כבר ישנו וכל ניסיון טומן בחובו  טעמים, מרקמים והפתעות לרוב.\n\n\n\n\nכי תבינו\n, למרות שהרבה אנשים נרתעים מהכנת בצק שיש בו שמרים – המתכון הזה הוא ממש קל. צריך רק לנסות וגם אם לא יוצא מדהים על הפעם הראשונה, ההפסד הוא כמעט אפסי: קצת שמרים וטיפונת של קמח. והבצק עצמו – יש בו משהו מתמסר, עם הרכות התינוקית הזו וריח השמרים העדין והממכר והיכולת הזו שלו, לקבל באהבה כל גחמה ותוספת. כל כך כיף היה לנו יחד, עד שאחרי השלישית הכרחתי את עצמי להפסיק. יצאה אחת עם זיתים – מנוקדת בחום וריחנית, אחת שבבטנה פסטו וגבינה ואחת עירומה עם רוזמרין. בלהט החגיגות, כתשתי פסטו גס של בזיליקום ורוזמרין עם שום, צנוברים ופרמזן – שיהיה מה לנגב – וגם יוגורט מתובל.\n\nואופס… יצא המון.\n\n\n\n\nיצא כל-כך הרבה שמרוב חדווה ומבלי לחשוב פעמיים, צילצלתי לאיטלקיה שלי והזמנתי אותה ואת הוריה שהגיעו ערב קודם מרומא, להצטרף לחגיגה. כשסגרתי, חשבתי לעצמי שרק משוגע או טמבל מזמין איטלקים אורגינליים לפיצות ולפוקאצ'ה אבל לא ממש היה לי זמן להתחבט בשאלה מי מהם זו אני והאמת היא שאחר-כך, כשהיה, זה כבר לא ממש שינה לי. הקטקט חגג לו בחצר שמאחור עם סעודה איטלקית שמחה ורועשת, קצת כדורגל ויין ועוגה, וזה כל מה שהיה חשוב.\n\n\n\n\n\n\nפוקאצ'ת זיתים- 24 ס\"מ\n\n\nלאחר שיטוח הבצק לצורתן הסופית, ניתן להוסיף כיד הדמיון הטובה: ירקות פרוסים דק דק, עשבי תיבול שונים. רק לא לשכוח זילוף שמן זית ומעט מלח גס. ניתן להכין, להקפיא ולחמם בעת הצורך.\n\n\nבכדי לקבל מתכון בסיס, השמיטו את הזיתים. למתכון הבסיס ניתן להוסיף זרעים, גרעינים ועשבי תיבול. אפשר להחליף מחצית מהקמח לקמח מלא אבל אז יש להוסיף עוד מים בהתאם לצורך. ניתן להכפיל כמויות וליצור פוקאצ'ה אחת גדולה ועבה.\n\n\n3/4 כוס מים חמימים\n\n\n1 כפית גדושה שמרים יבשים\n\n\n1/2 כפית סוכר\n\n\n3/4 כפית מלח\n\n\n2 כוסות קמח לחם\n\n\n1/4 כוס שמן זית\n\n\n1/2 כוס זיתי קלמטה\n\n\nממיסים את השמרים במים וסוכר ומניחים במקום חמים (נכון, אין צורך להמיס שמרים יבשים אבל אני אוהבת)\n\n\nבפוד פרוססור בעל להב מתכת, מערבבים קמח ומלח קלות. מוסיפים את הזיתים (אם רוצים חתיכות זיתים גדולות יותר, ניתן להוסיפם מיד לאחר שנוצר בצק). תוך כדי פעולת המנוע, מזלפים דרך הפתח העליון את המים והשמרים ואחר כך את שמן הזית. מערבבים עד שנוצר בצק רך (אם ממש דביק, יש להוסיף מעט קמח) ונותנים למכשיר ללוש כדקה נוספת. מוציאים את הבצק למשטח נקי ולשים מעט בידיים עד לקבלת בצק רך, חלק ונעים. מעבירים לקערה משומנת ומכסים.\n\n\nמתפיחים במקום חמים כ- 45 דות או עד שהבצק מכפיל את נפחו. הבצק מוכן כאשר לוחצים על מרכזו בעזרת האצבע והסימן השקוע נשאר ברור. מפזרים על קרש שכבה נדיבה של קמח סמולינה (או קמח רגיל) ופותחים את הבצק לעיגול לא אחיד של בערך 24 ס\"מ. מטביעים את קצות אצבעות הידיים בבצק, ליצירת שקעים ומזלפים מעל מעט שמן זית. מתבלים במעט מלח גס. מעבירים לתנור ואופים כ- 10 דקות או עד שהפוקאצ'ה זהובה.\n\n\nאפיה על אבן שמוט:\n תפקידה של האבן הוא להעלות את טמפרטורת התנור, לדאוג לפיזור הומוגני של החום ובעצם, לנסות לדמות את התנור הביתי לתנור אבן אמיתי. \nומה אם אין?\n מלהיטים את התנור לחום המקסימלי שלו כעשרים דקות מראש ומחממים בתוכו תבנית רחבה. כשהבצק מוכן, מעבירים אותו על גבי נייר אפיה ,לתבנית ואופים עד להשחמה.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/12/12/plums-focaccia/": "/\n\n\n.\n\n\nהכי מתעתעים בעולם השזיפים האלו-  נראים כמו אבנים, מריחים כמו כלום אבל מפתיעים כל כך בבישול, משנים צבעם לצהוב-כתמתם בוהק וטעימים ממש. כמויות ענק כבר קניתי מהם, מוקסמת מהתהליך המפתיע הזה שהם עוברים בעזרת מגע החום ומעט סוכר. מכמויות הענק הכנתי ריבת שזיפים חמצמצה ומושלמת, עוגות פרי, גאלט וגם פוקאצ'ה שמצאה חן רב בעיני השתיים שנגסו בה.\n\n\n בצק פוקאצ'ה מתקתק ורך, פיסות שזיף מקורמלות, מעט שמן זית, תימין או רוזמרין וגשם קל של סוכר. מאפה פשוט ואלגנטי לבוקר של יום שבת נינוח.\n\n\n.\n\n\n.\n\n\n\n\nפוקאצ'ת שזיפים מסוכרים\n      6-8  מנות\n\n\nאם מתחשק, אפשר להוסיף מעט גרירת תפוז או לימון לבצק\n\n\nלבצק:\n\n\n3/4 כוס מים חמימים\n\n\n1 כפית גדושה שמרים יבשים\n\n\n1/2  1 כפיות סוכר\n\n\n2 כוסות קמח לחם (אם אין, רגיל יהיה בסדר)\n\n\nקורט מלח\n\n\n3-4 כפות שמן זית\n\n\nממיסים את השמרים במים וסוכר ומניחים במקום חמים לחמש דקות רק בכדי לודא אותות חיים\n\n\nבפוד פרוססור בעל להב מתכת, מערבבים קמח ומלח קלות.  תוך כדי פעולת המנוע, מזלפים דרך הפתח העליון את המים והשמרים ואחר כך את שמן הזית. מערבבים עד שנוצר בצק רך (אם ממש דביק, יש להוסיף מעט קמח) ונותנים למכשיר ללוש כדקה נוספת. מוציאים את הבצק למשטח נקי ולשים מעט בידיים עד לקבלת בצק רך, חלק ונעים. מעבירים לקערה משומנת ומכסים. מתפיחים במקום חמים כ- 45 דקות או עד שהבצק מכפיל את נפחו. הבצק מוכן כאשר לוחצים על מרכזו בעזרת האצבע והסימן השקוע נשאר ברור.\n\n\nלשזיפים המסוכרים:\n\n\nכ- 6 שזיפים קשים\n\n\n2 כפות סוכר\n\n\nחוצים ומגלענים את השזיפים. פורסים כל מחצית לארבעה פלחים. מעבירים את חתיכות השזיפים למחבת רחבה, מפזרים מעל את הסוכר ומבשלים על להבה גבוהה (באמצע יש להפוך אותם לצידם השני) כשלוש- חמש דקות או עד שהשזיפים מתקרמלים מעט ומשנים צבעם לכתמתם צהבהב. השזיפים לא אמורים להיות רכים לגמרי בשלב הזה אלא רק למחצה. מצננים.\n\n\nוגם:\n\n\n2-3 כפות שמן-זית\n\n\nעלעלים מ- 2 ענפי תימין או 1 ענף רוזמרין\n\n\n2 כפות סוכר דמררה\n\n\nמפזרים על קרש קמח סמולינה או קמח רגיל ופותחים את הבצק לעיגול לא אחיד של בערך 24 ס\"מ. מטביעים את קצות אצבעות הידיים בבצק, ליצירת שקעים ומזלפים מעל  שמן-זית.  מניחים את פלחי השזיפים המקורמלים מעל ומשקעים אותם מעט לתוך הבצק בעזרת הידיים. מפזרים מעל עלעלי תימין או רוזמרין ומפדרים בסוכר. מעבירים לתנור ואופים כ- 10 דקות או עד שהפוקאצ'ה זהובה.\n\n\nאפיה על אבן שמוט:\n תפקידה של האבן הוא להעלות את טמפרטורת התנור, לדאוג לפיזור הומוגני של החום ובעצם, לנסות לדמות את התנור הביתי לתנור אבן אמיתי. ומה אם אין? מלהיטים את התנור לחום המקסימלי שלו כעשרים דקות מראש ומחממים בתוכו תבנית רחבה. כשהבצק מוכן, מעבירים אותו על גבי נייר אפיה ,לתבנית ואופים עד להשחמה.\n\n\n.\n\n\n\n\n\n\nואם רוצים \nריבה\n– שוקלים את כמות הפרי הנקיה מגרעינים וחתוכה גס. מוסיפים כ- 40% כמות סוכר (לדוגמא: 1 קילו פרי + 400 גר' סוכר) ומקל וניל אחד שלם חצוי ומגורד. כשהריבה מוכנה סוחטים מעט לימון. הוראות הכנת ריבה מפורטות יותר \nכאן\n.\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/20/noneabread/": "לפני מספר שבועות נתקפתי רצון עז לסדר דברים בבית.\n\n\nבמסגרת הסידורים מצאתי ערימה גדולה של עיתונים. אוסף ישן נושן של מדורי האוכל מעיתון ה-  New York Times , אותם אספה עבורי באדיקות אורית.\n\n\nעברתי על הגזירים ומצאתי בין היתר, כתבה מרתקת על 'לחם ללא לישה' מאת מארק ביטמן מנובמבר 2006(!). לחם, שלדבריו, גם ילד יכול לעשות ואיכותו כשל לחם הנאפה במאפיה.\n\n\n\n\nמאוספי אורית להילה\n\n\nשנתיים וחצי אחרי שאספתי את הגזיר לחיקי, אמרתי לעצמי שוב שחובה לנסות ומהר אבל הימים עברו ולחם אין. והנה השבוע התפרסם המתכון ללחם הזה ב'על השולחן'.  טוב, אז כבר לא אהיה מביאת הבשורה לארצנו אבל לפחות אוכל להביא אותה לאלו מבינכם אשר אינם קוראים אף עיתון.\n\n\nכמישהי שבילתה תקופה מסוימת מחייה כאופה אצל תומאס קלר בניו-יורק, אני חייבת לומר שהייתי מעט חסרת אמונה בתחילתו של הניסוי הזה. ככל שקראתי יותר והבנתי לעומקם של הדברים, ההגיון שבהם תפס אותי.\n\n\nאז מה קורה פה בעצם?! קמח, מים ומעט מאד שמרים מתערבבים יחד כדקה ומונחים להתפחה של 12-18 שעות.  ההסבר הקצר הוא שההתפחה הארוכה הזו, עושה לבצק מה שעושה לישה מסיבית של כמה דקות. האפיה עצמה נעשת בסיר ברזל (או אחר) מחומם היטב מראש וזה בנוסף ללחות הגדולה שבבצק יוצר טמפ' גבוהה ואדים  – סביבה אידיאלית ללחם לפתח קרום פריך ומתפצח. מי שנכסף להסבר ממצה ולכתבה עצמה, זה \nכאן\n.\n\n\nוהכי בקצרה שיש: רוצו מהר והכינו. הלחם הזה באמת מדהים והכנתו לא דורשת שום קישורים, ניסיון או מיכשור מיוחד.\n\n\nניסתי להביא את ההסברים באופן הכי מפורט שניתן ובליווי תמונות לרוב.\n\n\n\n\n  \n\n\nקמח, מלח, מעט שמרים ומים- בערבוב מהיר של כדקה.\n\n\n\n\n כך נראה הבצק לאחר תפיחה של כ- 17 שעות.\n\n\nמוציאים למשטח מקומח ומשטיחים מעט עם ידיים מקומחות.\n\n\n \n\n\n\n\nמקפלים את קצוות הבצק אחד על השני – בתמונה\n\n\nמקפלים שוב לשניים, מכסים ומתפיחים כ- 15 דקות\n\n\n\n\nהבצק המקופל לאחר מנוחה של 15 דקות\n\n\n\n\n\n\nאחרי                                                                             לפני\n\n\nמניחים את הבצק כשצידו החלק כלפי מעלה ומניחים לתפיחה נוספת של כשעתיים\n\n\n\n\n אופים 30 דקות בסיר המכוסה\n\n\nועוד 20-30 דקות ללא מכסה- עד להשחמה\n\n\n לחם\n \nללא לישה\n            mark Bittman ע\"פ Jim Lahey ממאפיית 'סאליבן' שבניו-יורק.\n\n\nעם מעט שינויים שעשו לי את החיים קלים יותר\n\n\nלמען ההגינות\n:   במתכון המקורי נכתב שניתן להשתמש גם בקמח רגיל אך אני מוצאת שהתוצאה טובה יותר כאשר משתמשים בקמח לחם. זמן ההתפחה שניתן במתכון המקור הוא בין 12-18 שעות ואני ממליצה ללכת על 17-18. זה עושה טוב ללחם.\n\n\n 3 כוסות קמח לחם\n\n\n1/4 כפית שמרים יבשים\n\n\n1/4  1 כפיות מלח\n\n\n1/2  1 כוסות מים חמימים\n\n\nמערבבים את כל החומרים יחד בקערה. מנסים לא לדאוג כי העיסה המתקבלת דביקה וממש לא אחידה. \nזה בסדר!\n מכסים בניילון נצמד ומניחים בצד לבערך- 17 שעות.  בגמר התפיחה, הבצק יתקבל רך מאד ומלא בועות.\n\n\nמוציאים את הבצק למשטח מקומח (נעזרים במרית או בקלף מקומחים) ובעזרת ידיים מקומחות משטחים אותו מעט.  מקפלים דפנות  הבצק פנימה כפעמיים (ראו צילום), מכסים שוב בנילון ומתפיחים כ- 15 דקות. מניחים בתוך קערה מגבת כותנה ומקמחים** אותה בנדיבות. מעבירים את הבצק לקערה כשחלקו החלק פונה מעלה. מכסים במגבת לחה ומניחים לתפוח לעוד שעתיים.\n\n\nמחממים תנור לחום גבוה- 230 מעלות צלסיוס\\ 450 פרנהייט.\n\n\nכחצי שעה מסיום התפיחה השניה\n, מכניסים את הסיר או הקדירה לחימום בתנור.\n\n\nבתום מחצית השעה, מוציאים את הסיר והופכים לתוכו את הבצק, כך שכעת החלק החלק שלו הוא בתחתית. לא נורא אם הוא התעקם מעט.לא נורא אם הוא נדבק קצת. לא נורא. זה רק לחם.\n\n\n מכסים את הסיר ומחזירים לתנור. אופים כ- 30 דקות מכוסה. מסירים את המכסה ואופים עוד 20-30 דקות, עד שהכיכר שחומה וקריספית. מצננים על רשת.\n\n\n** ניתן להשתמש גם בסובין חיטה וקמח תירס.\n\n\n \n וכמה הסברים:\n\n\n* למה חשוב להניח את הבצק בסיר האפיה כשחלקו הלא חלק כלפי מעלה?  פעולה זו מחליפה בעצם את פעולת חריצת בצק הלחם לפני אפייתו. החריצים (כמו גם מקומות החיבור הלא לגמרי סגורים של הלחם הזה) מונעים בקיעת הלחם באופן אקראי במהלך האפיה.\n\n\n* איזה סירים מתאימים?  דרוש סיר בנפח של 5-7 ליטר, עמיד לחום גבוה. זה יכול להיות סיר ברזל, קדירת קרמיקה, אמייל או פיירקס. ולא, אין צורך בסיר עגול.\n\n\n* על- מנת לקבל לחם רחב ושטוח יותר- לכאלו שאוהבים הרבה 'קראסט' ופחות 'תוך' והצורה העגולה לא ממש חשובה להם- מוותרים על התפחה בקערה ופשוט מניחים את הבצק על גבי מגבת מקומחת.\n\n\n\n\n* למי שממש מפחד מהתהליך- הורדתי סרטון נחמד של איש נחמד המדגים באופן יעיל ביותר את אפיית הלחם. \nכאן\n.\n\n\n\n\nמה שמביא אותי לפסח הקרב ובא עלינו לטובה…\n\n\nאני מבטיחה להיות טובה ולפרסם את מתכוני החג טרם החג ולא כהרגלי בסופו.\n\n\nיהיו מצות אלוהיות בשוקולד וקראמל,  יהיה קינוח מקסים ומקורי ומצמית ילדים וגם חיתל הפייסטרי שף הבטיחה להתארח כאן במתכון משלה… היכונו היכונו!\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/01/10/italian-garlic-bread/": ".\n\n\n.\n\n\n\n\n\n\n.\n\n\nתמיד קצת חלמתי להיות קרוליין מ'בית קטן בערבה'- חייכנית ונעימה, נקיה ומהודקת (למרות העבודה הקשה, המחלות והכביסה), לחם תירס טרי בתנור, קדירה מבעבעת בעדינות על להבות האש שבאח ותינוק מדושן תלוי על זרועי החסונה. אבל לא יצא כי היא כידוע חיה בסרט ואני במאה העשרים ואחת.\n\n\n.\n\n\n\n\n\n\n\n\n\n\n.\n\n\nוהנה הגה האיש חופשה בבקתה מבודדת במקום מרוחק, ולמשך שבוע שלם הייתי קצת היא: נלחמת בקור העז בסחיבת עצים והסקת התנור (במשך יומיים היה החימום מקולקל), שואבת מים מבקבוקים (פה ושם קרסה גם מערכת המים), מבשלת קדירות ריחניות על גבי תנור העצים ומחכה למשפחה שתחזור מהשלג הגדול.\n\n\nבחוץ פתיתים לבנים ורכים נופלים כמו קסם משמיים ובפנים אני והכלבלב, רדיו חרישי, כמה ספרים וניתוק מהעולם הדיגיטלי.\n\n\n.\n\n\n\n\n\n\n \n\n\nזה היה גם זמן רגוע ומושלם להשתעשע במתכון לחם השום של סיגלית שהיא חברה של חברה. לא ממש לחם אלא מקלות לחם שומיים, פשוטים ורכים, שמכינים בחמש דקות בלי שמרים, התפחה או מיקסר. ערבוב קליל, חיתוך ואפיה- הדבר המושלם להכנה של הרגע האחרון. נהדר כתוספת למרק או לקדירה, כליווי לביצה רכה, סלט או לצד גבינה טובה וכוס יין.\n\n\n \n\n\n\n\n\n\n.\n\n\n\n\nלחמניות שום מהירות\n כ- 20 קטנות\n\n\n–  ניתן להכין אותן בכל צורה שתרצו- ריבועים פשוטים, מקלות מאורכים- מגולגלים או שלא. אפשר להשקיע בקשרים קטנים, בדיוק כמו שמגישים בפיצריות בניו יורק.\n\n\n–  ניתן להוסיף כרבע כוס גבינה מגוררת כמו צ'דר וכמובן שעשבי תיבול מוסיפים.\n\n\n–  אפשר להמיר כמחצית מהקמח בקמח מלא אבל המרקם ישתנה וחבל. הן נועדו להיות 'פושטיות' ולבנות, ככה הן.\n\n\n–  אם מורחים את התבנית במעט שמן קוקוס מומס, מקבלים טעם עדין ומתקתק כתוספת.\n\n\n–  אם הבצק מרגיש דביק מדי, פשוט הוסיפו כף או שתיים של קמח.\n\n\n– \nלגרסה טבעונית\n– חלב סויה או חלב שקדים במקום חלב רגיל\n\n\n.ףףף\n\n\n1/4  1 כוסות קמח\n\n\n1 כפית גדושה אבקת אפיה\n\n\n1/2 כפית מלח\n\n\n1/2 כפית סוכר\n\n\n2/3 כוס חלב\n\n\n—\n\n\n2 שיני שום -כתושות\n\n\n~ 3 כפות שמן – זית\n\n\n \n\n\nמחממים תנור ל- 200 מעלות צלסיוס/ 400 פרנהייט. מכינים תבנית משומנת במעט שמן-זית או קוקוס.\n\n\nכל התהליך מהיר מאד ואינו דורש הקפדה בערבוב או ברידוד (אם אין מערוך גם הידיים יספיקו): מערבבים בקערה את החומרים היבשים, מוסיפים את החלב ומערבבים מעט בעזרת מזלג עד שמתקבל בצק כמעט אחיד. אין צורך לערבב הרבה.\n\n\nמעבירים את הבצק למשטח מקומח היטב ומשטחים. חותכים לפי הרצון והצורך. מעבירים לתבנית ואופים 5 דקות. מוציאים מהתנור ומברישים בזריזות ובנדיבות בשמן-הזית השומי. מחזירים לתנור לעוד כ- 13 דקות. הלחמניות אמורות להשאר יחסית בהירות בצבען. הכי טובות חמות ישר מן התנור!\n\n\n– \nאם רוצים ליצור לחמניות קשורות: \nמומלץ לאחד את הבצק מעט יותר ולרדד בעזרת מערוך, זה יקל את הקשירה. חותכים לפסים ברוחב של כ- 1 ס\"מ ואורך של כ- 10 ס\"מ. מותחים את הבצק מעט בעדינות ויוצרים קשר. אם הבצק נקרע, מדביקים חזרה כמו בשיעור אמנות.\n\n\n \n\n\n.\n\n\nשנה אזרחית נפלאה לכולכם,\n\n\nהילה\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/05/26/tomatoetar/": "בשבת התכנסנו אצל יעל ואילן לקדירה ההיא המובטחת, זו שבגינה לטשתי עינים לארטישוקים הירושלמים. נראה היה שאפילו האחראי על מזג- האויר שמח כי הוא אירגן להם חורף קטן שהלם את הקדירה להפליא.\n\n\nסביב השולחן במטבח הכייפי הזה, אמרה לי חברה שלהם שהיא נהנית מהבלוג שלי בעיקר כי הוא נותן לה מן הרגשה כזו שהכל (הילדים, הילדים ) כל- כך קל…. ובעוד זה נאמר:\n\n\n1.  נמברטו שרוע עלי מייבב עם חום פתאומי וגבוה\n\n\n2. אני עסוקה בלהריץ שוב ושוב את סרטון הבוקר בו הקטקט מלחך שאריות דיסת קוואקר מצלחתו של אחיו הגדול (נו כן… הבנים שלי אוכלים את הדבר הזה)\n\n\n3. אני ממשיכה בהקרנות סרטון האימים וצופה שחורות בריאותיות . למשפחה בכלל ולקטקט בפרט.\n\n\n4. אני מבינה שאין מנוס וכחצי שעה אחר- כך נוסעת להשכיב את החולה במיטתו ומדמיינת את כולם שובעים ושמחים בלעדי.\n\n\nומה שמדהים הוא שהיא לא היחידה. אחרת  אמרה לי לא מזמן  'את בללה לנד, הא?! ויסטריות, עוגות…'\n\n\nאז זהו, שלא. לא ללה לנד ולא רגוע. ממש כמו אצל כולם- לפעמים ככה ולפעמים ככה ובעיקר מבולגן ורועש.  אבל את זה יש לכם בלעדי, תודו.\n\n\nהרבה יותר עדיף שאספר לכם עכשיו על הבצק החלומי הזה שהוא מתנתי לכם לחג השבועות.\n\n\nבטוח שעדיף.\n\n\n \n\n\n\n\n \n\n\nולקבל מתכון של בצק ממש שוה זה לא דבר של מה בכך. כי יש הרבה בצקים שמסתובבים בעולם אבל לא המונים שהם ממש ממש טובים. וזה נכון שאפשר לקנות בצק עלים מוכן אבל ההבדל בטעם שוה את העבודה.\n\n\nאז אם בא לכם קצת להשקיע הנה מתכון של בצק עלים מהיר, בלי הקיפולים המקוריים ועם קצת פחות חמאה אבל עדיין עם פריכות נהדרת וטעם עשיר ומשמח.\n\n\n\n\nבצק עלים מהיר \\\n מתכון של \nמרתה סטוארט\n מלפני 200 שנה                           אם בטארט עסקינן- יספיק לשניים\n\n\nהכמות שיוצאת היא די גדולה. אם לא משתמשים בהכל, אפשר לחלק, לעטוף היטב ולהקפיא. הכי טוב להפשיר באיטיות במקרר.\n\n\nואין גבול לאפשרויות… ממלוח ועד מתוק. מגולגל, מקופל, שטוח, מאורך, ממולא. השמיים הם הגבול.\n\n\nחשוב לדעת- כל העניין הזה עם הקיפולים נראה ארוך אבל לוקח בדיוק 5 דקות. אין להבהל!\n\n\n 1/2  1 כוסות קמח רגיל\n\n\n2 כוסות קמח עוגה (ואל תשאלו אותי אם אפשר לוותר… לכו תקנו קמח עוגה של שטיבל)\n\n\n1 כפית מלח\n\n\n450 גר. חמאה (אמרתי 'קצת פחות' לא 'הרבה פחות')\n\n\nעד 1 כוס מי קרח\n\n\n2 כפות מיץ לימון\n\n\nלנפות קמחים ומלח. מערבבים מים+מיץ לימון\n\n\nמעבדים מעט את הקמחים עם החמאה החתוכה במיקסר, אך מקפידים להשאיר גושי חמאה קטנים נראים לעין. מוסיפים מים+ מיץ לימון בהדרגה \nובזהירות \n(לא תמיד צריך את כל הכמות).\n\n\nמפסיקים את פעולת המיקסר כשהתערובת עדיין פירורית ומעבירים למשטח נקי.\n\n\nמאחדים את התערובת לגוש בעזרת הידיים. לא לדאוג, עדיין יראו גושישי חמאה קטנים וזה מצוין.\n\n\nהבצק אינו צריך להיות אחיד או חלק בשלב הזה. את זה יעשה הרידוד.\n\n\n \n\n\n\n\n\n\n 1. מרדדים לעלה מלבני\n\n\n  מקפלים קיפול 'מעטפה', מה שאומר שמחלקים בעין את הבצק לשלושה חלקים-\n\n\n2. מקפלים את 1/3 הבצק שקרוב אליכם כלפי החלק המרכזי\n\n\n3. עכשיו מקפלים את 1/3 הבצק המרוחק למרכז\n\n\nהתקבל גוש בצק בעל 3 שכבות\n\n\n4. מסובבים את הבצק 1/4 סיבוב, כך שיפנה אליכם עם חלקו המראה את הקיפולים ומרדדים שוב.\n\n\nחוזרים על תהליך הרידוד\\ קיפול\\ סיבוב סה\"כ 3 פעמים.\n\n\nמכניסים למקרר לשעה. חוזרים על התהליך 3 פעמים ומצננים עוד שעה.\n\n\nחוזרים על התהליך עוד פעמיים שלוש ואתם מוכנים. צאו לדרך.\n\n\nומה זה הדבר הכל-כך טעים הזה\n\n\nאת זה הכינה מירי מהבצק שלי וזה היה כל כך מושלם וטעים בפה. ויפה.\n\n\nמרדדים בערך 1/4 מכמות הבצק לעלה דק.\n\n\nפורסים פרוסות עגבניות דקות, מוציאים מהן את הגרעינים ומסדרים אותן נאה וצפוף מעל. (תתפלאו אבל צריך 4-5 עגבניות)\n\n\nמזליפים מעל מעט שמן זית ומלח ופלפל טרי. אופים בחום גבוה של כ- 200 מעלות צלסיוס\\ 400 פרנהייט, עד לשחום וקריספי.\n\n\nבנתיים מערבבים בקערה יוגורט סמיך או לבנה או אפילו גבינה לבנה עם טיפונת שום ומלח.\n\n\nכשמוציאים מהתנור מניחים על קרש גדול ופורסים לריבועים. מניחים מעל לכל רבוע כפית של וגורט, מעט תבלין זעתר וכמה עלים של אורגנו.\n\n\n\n\nועוד דברים שעשיתי איתו הפעם:\n\n\nשבלולים מכל מה שהיה בבית- גבינות, פסטו, ממרח זיתים, עשבי תיבול\n\n\nוגם חובזה שקטפנו בפארק\n\n\n\n\nואפילו אפונה ירוקה וקרם פרש\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/12/21/mangold-baked/": "חורף בחוץ וצבעים של שלכת מהחלון.\n\n\nאני והאיטלקיה במטבח שלה- היא מכינה תה ואני שוטפת את צרור עלי המנגולד האחרון שנשאר מהשוק. קוצצת את הגבעולים הנוקשים, מאדה במעט שמן-זית, מוסיפה את העלים וקצת שום.  מערבבת גבינה עם גרירת לימון מהעץ שלה וצנוברים. אולי נוסיף קצת צימוקים? היא אומרת וזה כך מסתבר, רעיון נפלא-  כי אחר-כך יש ביסים כאלו שקצת מתקתקים וכאלו שלא. צריך הרבה קליפת לימון, כי זה מה שעושה את המאפה הזה נעים. וקצת פרמז'ן.\n\n\nף\n\n\n\n\n\n\nקיארה משתמשת הרבה בבצק עלים, לכן אני משאירה לה את ההרכבה הסופית-\n\n\nשתי שכבות של בצק חמאתי וקריספי, עם המנגולד הלימוני והגבינה באמצע\n\n\nאנחנו יושבות מעט – מדלן אוכלת בעיקר את המנגולד, עם הידיים הקטנות והמתוקות שלה ואנחנו אוכלות  מאפה וחולקות בקבוק בירה\n\n\nל\n\n\n\n\nנשיקה, חיבוק. תרגישי טוב. תשמרי על עצמך.\n\n\nוהלאה. לדבר הבא\n\n\nך\n\n\n\n\n\n\nמאפה מנגולד וגבינה בבצק עלים\n\n\n* אני השתמשתי ב-  farmers cheese, שהמקבילה שלה בארץ היא גבינת 'טוב טעם'. אפשר גם ריקוטה אבל אם היא מהסוג הנוזלי, רצוי לסנן.\n\n\n~450 גר' בצק עלים\n\n\nצרור מנגולד (בערך 7-8 עלים גדולים)\n\n\n4 כפות שמן-זית\n\n\n2 שיני שום קצוצות\n\n\nמלח ופלפל טרי\n\n\nחופן צנוע של צימוקים\n\n\nו כוס גבינה *\n\n\n100 גר' גבינת עזים רכה\n\n\nגרידת לימון מחצי לימון +עוד לפי הטעם\n\n\nחופן צנוברים\n\n\nמעט פרמז'ן מגוררת\n\n\nמחממים תנור ל- 190 מעלות צלסיוס/ 375 פרנהייט.\n\n\nשוטפים את המנגולד ומפרידים את העלים מהגבעולים. קוצצים את הגבעולים ומטגנים על להבה גדולה בשמן-הזית כ- 5-10 דקות או עד אשר מתרככים מעט. מתבלים במלח ופלפל ומוסיפים את העלים קצוצים אף הם. מערבבים ומבשלים כחמש דקות נוספות. מוסיפים את השום, מערבבים היטב ומסירים מהאש אחרי דקותיים. מוסיפים את הצימוקים, מערבבים ונותנים להתקרר.\n\n\nבינתיים, מערבבים את הגבינות הלבנות עם גרידת הלימון, הצנוברים ומעט מלח ופלפל. טועמים- רצוי להרגיש בנוכחות הלימון, כך שאם חסר- מוסיפים עוד.\n\n\nמשטחים את הבצק לשני ריבועים של 25*35. בערך, לא להלחץ!\n\n\nמניחים ריבוע אחד על תבנית עם נייר אפיה ודוקרים במזלג. מפזרים את תערובת המנגולד והצימוקים ומשאירים שולי בצק נקיים, ללא מלית, ברוחב 1/2  1 ס\"מ בערך. מפזרים מעל את תערובת הגבינה ומגררים מעל מעט גבינת פרמז'ן.  מורחים את שולי הבצק הנקיים במים בעזרת האצבעות ומכסים בריבוע הבצק השני. מהדקים היטב את הבצק (עליון לתחתון) ויוצרים חתכים קלים בבצק המכסה, בעזרת סכין. מורחים בביצה ואופים כחצי שעה או עד אשר הבצק שחום.\n\n\n\n\nף\n\n\n\n\nוגם:\n\n\nבצק עלים ומהיר להכנה\n\n\nמאפה בצק עלים מ ע ו ל ה של עגבניות וזעתר\n\n\nך\n\n\n\n\nאהבתי\n \nטוען...\n\n\n\n\nקשור",
  "https://bissim.com/2012/05/24/cheese-filo/": ".\n\n\n.\n\n\nאיזה דבר זה הפילו הזה, מדהים שמקרטון חסר אופי שכזה יוצא דבר טעים כל-כך\n\n\nשנים לפני שנסענו לאמריקה, הכינה לי מיכל מאפה שבלולי פילו שמקורו בשכנה התורכיה בבית ילדותה. אני זוכרת בבהירות את קלות ההכנה ואת הטעם המקסים והמפתיע של המאפה למרות כל השנים הרבות שעברו ביננו.  לפעמים ההבדל בין הזכרון לדבר עצמו עצום- אולי אלו הן השנים שמשנות טעמים ואולי זה רק הזכרון שמתעתע. לכן השבוע, רגע לפני ששבועות מגיע, הכנו אותו שוב מיכל ואני, מתווכחות האם היה זה חלב או האם היתה זו שמנת.  במקרה הזה, הזכרון הרגיש טעים ממש כמו הדבר עצמו.\n\n\nזהו מן בורקס שבלולים מעודן: על שבלולי הגבינה והפילו מוזגים תערובת של ביצה וחלב  ואלו יוצרים את קסמן של השכבות השונות והמרקמים הנהדרים במאפה הזה: תחתית  שחומה וממכרת, תוך רך וגבינתי וחלק עליון פריך ומתפצפץ. שלושה באחד- נו, שלא תכינו??\n\n\n.\n\n\n.\n\n\n\n\nמאפה שבלולי פילו וגבינה טעים אש     \n  8 שבלולים\n\n\n*הכמויות מתאימות לתבנית עגולה בקוטר  24 ס\"מ אבל ברור שזהו מאפה אידאלי להכנה בכמות גדולה יותר (בעיקר משום שכעת יש לכם חבילת פילו מופשרת שרוצה תשומת לב..) ושגם אחת מרובעת תהיה מצוינת לתפקיד.\n\n\n* כמות השומנים היא בהתאם לרצון ולצרכים, למרות שהלא כולנו יודעים שבעניין הזה החוקים הם לטובת השומן.. בנסיון שני למען מקצה שיפורים היו בבית קשקבל, קוטג' וחלב מלא ועדיין יצא אחלה.\n\n\n* ניתן להכין יום מראש, לשמור מכוסה \nהיטב\n וביום האירוח עצמו להוסיף את תערובת הביצה- חלב ולאפות.\n\n\n* נפלא לילדים אוהבי בורקס!\n\n\n\n\n .\n\n\n\n\n\n\n4-5 דפי פילו רכים- חצויים לשניים לאורכם (מכוסים היטב במגבת אחרת נהיים יבשים סהרה ואז כבר כלום לא יעזור)\n\n\n30 גר' חמאה מומסת + 2 כפות שמן זית\n\n\n~140 גר' גבינת קשקאוול (או כל גבינה קשה שיש)\n\n\n~140 גבינת פטה מפוררת (או כל גבינה אחרת שיש- אפילו אלו הרכות למריחה)\n\n\n1 ביצה\n\n\n3/4 כוס חלב או שמנת או שילוב (השתמשנו בשמנת 10%)\n\n\nמלח- רק במידה והגבינות לא מלוחות\n\n\nמשמנים את התבנית, בעיקר אם רוצים אחר כך קלות בשליפת המאפה והעברתו לצלחת מהממת.\n\n\nמחממים תנור ל- 180 מעלות צלסיוס/350 פרנהייט.\n\n\nהמטרה:\n \nיצירת שבלולים גבוהים יחסית, אוריריים וממולאים בצנעה\n. הגובה הוא שיעזור לשכבות להתממש, שכן חלקם העליון של השבלולים יהיה מעל לנוזלים ויוותר פריך ויבש.\n\n\n \nנו, אז איך עושים את זה?\n   באופן שאינו אופייני לי \nמחפפים\n, כך שאם יש בבית איזה ילד יצירתי ומשועמם זו יכולה להיות עבודה נהדרת:  מורחים מעט מתערובת החמאה-שמן-זית (הכי קל- מטפטפים מעט מעל בתנועה ומורחים עד כמה שניתן. אין צורך שכל פיסה תהיה מצופה- זה בעיקר עבור הטעם), יוצרים שורה דקה רוחבית של גבינה לאורך העלה ובמרחק של כשניים-שלושה ס\"מ מהקצה התחתון (אין צורך באחידות וגם לא בכמות גדולה, שכן ה'שיבלול' יאחד הכל- ראו תמונה) ומקפלים באופן רפוי ועדין שלוש פעמים, כך שהעלה יתקבל  בסופו של תהליך כפס מאורך. מעמידים את הפס על הצד עם הגבינה ומלפפים בעדינות ובאופן רפוי לגמרי לשושנה. מסדרים את השושנים בקערה.\n\n\nמערבבים את הביצה והחלב/שמנת ומוזגים באיטיות מעל לשושנים. הבלילה לא תכסה את השושנים וזה בסדר! מכניסים לתנור ואופים כ- 50-60 דקות, בחלקו התחתון, כך שהתחתית תשחים ותהפוך פריכה.\n\n\nמגישים חם.\n\n\n* \n ועוד קטנה בעניין האפיה:\n כל תנור והאופי שלו- בזה של מיכל, התחתית השחימה לכדי מושלמות בלי שום בעיה. בתנור שלי נאלצתי להניח את התבנית על תחתית התנור במהלך האפיה, בכדי שהתחתית תשחים .\n\n\n חג שמח לכולם!\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/05/21/filo-fruit/": ".\n\n\n.\n\n\n\n\n\n\nאת שבועות שלי אני חוגגת כבר כמה שבועות בהכנת מאפי פילו קטנים ומענגים – פעם מאבדת את פיסת הנייר עליה רשמתי כמויות, באחרת בודקת מה זה בדיוק הפילו הזה מהקמח המלא, בנוספת מכניסה שינויים קטנים, ובנוספת שנוספת מקצרת תהליכים. אני שמחה לדווח לכם שכך או כך או כך או כך – זה טעים!\n\n\n \n\n\n\n\n\n\n נהדרים הם החיים על שזימנו לי שוב את \nאורית מפרינסטון\n לשישה חודשים שלמים. היא וחוכמת-הצב-הזקן שלה והרוגע שנובע מבפנים – הליכות בשבילים אבודים (עבורי. לעולם לא עבורה.) שיחות קטנות וקטנטנות , מדורה ושירים שהיא שולחת עבורי מבלי להתייאש.\n\n\nוחוץ מכל אלו היא גם מביאה לי את מאפי הפילו הקטנטנים האלו לטיול בוקרי ביער- עלעלים של פילו פריך וזהוב עוטף גבינת עיזים רכה, קוביית פרי אפויה ומעטה של שקדים מתקתק. נשמע כמו קינוח אבל זה לא.\n\n\nאז שלא אוהב אותה?\n\n\n.\n\n\n\n\n\n\n\n\n.\n\n\nחג שמח שיהיה!\n\n\nהילה\n\n\n.\n\n\n\n\n.\n\n\n\n\n \nמאפי פילו, גבינת עיזים ופרי\n    כ- 24 יחידות\n\n\nממכרים-מתפצפצים-מתוקים ומלוחים-  עד כדי כך הם טעימים!\n\n\n* מכל הפירות שניסיתי, הטעים ביותר בעיני הוא השילוב עם האגס.  ואפשר גם אפרסק, משמש, דובדבנים או כל פרי בשל אחר\n\n\n* פילו יש לו קסם- למחרת, גם כשהוא נראה כמו סמרטוט רצפה אחרי לילה במקרר, חימום קל מחזיר לו חיים. לא אגיד ממש כמו ביומו הראשון אבל בהחלט טעים.\n\n\n* אמנות הצמצום זה המתכון הזה. \nאל תתפתו להעמיס יותר ממה שמתבקש\n– זה אולי יראה לכם קצת ריק לפני האפיה אבל כשתיתנו ביס, זה יהיה מדויק.\n\n\n* הכמויות המצוינות יתאימו למאפה גדול ושטוח המחולק ל- 24 יחידות \nאו\n לכמות זהה של מאפים קטנטנים. אם אין לכם תבנית שקעים קטנטנים, ניתן להכינם במנג'טים קטנים וגם בתבנית שקעים רגילה- במקרה הזה כדאי ליצור את קעריות הבצק קטנות מהשקע. לאלו שגרים במחוזותי- ניתן לקנות קעריות פילו זעירות וקפואות שהופכות את כל העניין לעוד יותר פשוט.\n\n\n* אני מוצאת ששימוש בשמן קוקוס על עלי פילו, נותן תוצאה קרובה עד מאד לחמאה.\n\n\n.\n\n\n3 דפי פילו שלמים\n\n\n1/2  1 כפות חמאה \nאו\n שמן קוקוס מומס\n\n\n1 אגס (או פרי אחר)\n\n\n50 גרם גבינת עיזים רכה וקרה\n\n\n 1/2 כף חמאה \nאו\n שמן קוקוס מומס\n\n\n1/2 כף סוכר חום\n\n\n1/4 כוס שקדים מקלות או שלמים- קצוצים גס\n\n\n.\n\n\nמרפדים תבנית גדולה בנייר אפיה ומחממים תנור ל- 180 מעלות צלסיוס/ 350 פרנהייט.\n\n\nממיסים היטב את החמאה ומערבבים לתוכה את הסוכר החום והשקדים.\n\n\n עובדים בזריזות עם עלי הפילו בכדי שלא יתייבשו- פורסים עלה אחד על גבי התבנית, מורחים את חציו במעט שמן או חמאה ומקפלים לחצי. מניחים מעל את העלה השני וחוזרים על הפעולה בשנית ואז שוב. סה\"כ שש שכבות, כשגודלו של המאפה הוא כמחצית מעלה פילו שלם. *\n\n\nפורסים את הפרי לקוביות של כס\"מ. מנסיון, זה יוצא טעים יותר כשהפרי חתוך גדול ולא לפיסות קטנות.\n\n\nמניחים את חתיכות הפרי במרווחים שווים (4*6), מחלקים לכל פרי מעט גבינה (נכון אז זה נראה מעט אבל זה בסדרררר!) ומפזרים מעל את תערובת השקדים.\n\n\nאופים כ- 15 דקות או עד שהמאפה זהוב וריחני. אני אוהבת אותו אפוי היטב.\n\n\nפורסים לריבועים.\n\n\n* מאפים קטנים: פורסים את שכבות הבצק לריבועים ומניחים ברישול בתבנית שקעים משומנת קלות (או במנג'טים, אותם אין לשמן). למה רישול? כי אין מלית שמאיימת לברוח החוצה כך שאין צורך לבזבז זמן. מכניסים קוביית פרי, גבינה ומפזרים שקדים. אופים כ- 10-15 דקות או עד שזהוב.\n\n\nשימו לב! מאחר ואין הרבה מלית, רצוי שקעריות הבצק לא יהיו עמוקות מאד וגדולות מאד.\n\n\n ..\n\n\n ועוד לשבועות-\n\n\nמאפה פרחי פילו בגבינה\n\n\n \nSTRATA- מאפה לחם, תרד וגבינות \n\n\nטארט בצלים וגבינת עזים בבצק-פריך-שמן-זית\n\n\nמאפה מנגולד וגבינה\n\n\nלחמניות עלים טריים וגבינה\n\n\nחביתת תרד וגבינה\n\n\nגבינת פטה מתובלת\n\n\nעוגת גבינה\n\n\nפנקייק ריקוטה\n\n\n.\n\n\n .\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/16/shavuot-onion-tart/": "שניה וחצי לפני חג הפשטידות הלאומי שלנו, בו אין בית בישראל שלא מכין אחת או שתיים מאלו, החלטתי לרדת לשורש ההגדרה ולהבין מהי הפשטידה הזו  שכולנו צורכים. הצרפתים, שאוהבים לסבך את החיים באופן כללי, שלכל רוטב יש להם שם אחר וכך גם לכל שלב בתהליך הזה שהופך את הקמח לבצק, משתמשים במילה 'קיש' להגדרת מאפה מלוח על בסיס בצק ובמילה 'טארט' להגדרת מאפה מתוק או מלוח על בסיס בצק.\n\n\nאנחנו הישראלים, שאוהבים הכל קצר, מהר ובלי בילבולי מוח מיותרים, איגדנו את כל אלו ועוד תחת מילה אחת 'פ ש ט י ד ה'. הידעתם (וזאת ע\"פ הגדרת המילה בויקפידיה) שתחת ערך פשטידה נכללים כל \"סוגי המאכל הנאפים  בתנור ומורכבים מבלילה של ביצים בתוספות שונות על פי הטעם\"?! וזה אומר גם מוסקה ולזניה! מתוחכמים אנחנו, הא?!\n\n\nאז איך אפשר שבועות בלי איזו פשטידה נחמדה?! זהו שאי אפשר. הבעיה עם אלו, שלעיתים קרובות טעמם המקסים נובע מכמויות מסיביות של חמאה בבצק הפריך ותועפות שומנים במלית. ניסיתי בכוחות חג עליונים להפחית באלו (הו, כמה שאני אוהבת את אלו…) ועדיין לשמור על טעם מענג- ובסוף, אחרי כמה נסיונות- זה קרה!\n\n\n\n\n\n\n\n\nככה זה נראה כזה ללא מלית- פריך ו'קרקרי'\n\n\n\n\n\n\nהבצק הפריך שמופיע כאן הוא על בסיס של שמן זית. \nלא, הוא לא ב ד י ו ק\n אותו הטעם או המרקם כמו בצק פריך אמיתי וחמאתי- אבל הוא בהחלט  טעים ומספק. והמלית הזו, המורכבת מעיגולי בצלים רכים ומתקתקים וגבינה, מצליחה להיות עשירה ומשמחת מספיק בכדי למלא את שחסר בו…\n\n\n\n\nניתן כמובן, להחליף בבצק פריך רגיל, בצק עלים או פילו – העיקר שתהיה גבינה, שיהיה חג ושיהיה שמח!\n\n\n\n\n\n\nטארט בצלים ובצק שמן -זית\n    6 טארטים אישיים (10 ס\"מ) או תבנית טארט 24 ס\"מ\n\n\nלמלית:\n\n\n3 בצלים אדומים פרוסים\n\n\n1 כף שמן-זית\n\n\nמלח ופלפל טרי\n\n\n1 כף בלסמי\n\n\n1 כפית סוכר חום\n\n\n6-8 כפות גבינה: עזים רכה, פטה, צ'דר או כל גבינה שבא\n\n\n2 ביצים\n\n\n1/4 כוס חלב\n\n\n1 כף גדושה קרם פרש (או שמנת חמוצה)\n\n\n1 כף עלעלי תימין טרי\n\n\nלבצק:\n\n\n1/4  1 כוסות קמח\n\n\n1/4 כוס שמן-זית\n\n\n1/2 כפית מלח\n\n\n3 כפות מי קרח\n\n\nאם רוצים: 1 כפית פרג ו-1/2 כפית עלעלי תימין טרי\n\n\nמכינים את הבצק: מערבבים את הקמח והמלח עם מזלג (אם משתמשים- גם פרג ותימין) ומוסיפים את שמן הזית. מערבבים טוב עד לקבלת גושישים ואז מוסיפים את המים ומערבבים לקבלת בצק אחיד. עוטפים בניילון נצמד ומניחים בחוץ לנוח כחצי שעה.\n\n\nבמחבת רחבה שמים את השמן, הבצלים הפרוסים, מעט מלח וכרבע כוס מים. מכסים ומניחים להתבשל על להבה חזקה עד אשר כל המים התאדו והבצלים רכים. מסירים את המכסה, מערבבים ומוסיפים עוד מעט מים. מנמיכים את האש ומבשלים עד שהבצל מזהיב ומתקרמל- בערך עשר דקות. צריך לבחוש מדי פעם ולהוסיף טיפונת מים אם חסרה לחות. מוסיפים את הבלסמי, עלי התימין ואת הסוכר, מערבבים ומבשלים עוד דקה או שתיים. מתקנים תיבול ומניחים להתקרר.\n\n\nמרדדים את הבצק על משטח מקומח. לא תמיד קל מאד אבל אפשרי! מחלקים את הבצק ומשטחים בתבניות הטארט, מהדקים לתחתית ולצדדים, חותכים עודפים, דוקרים מעט ואופים כעשר דקות בחום תנור של 200 מעלות צלסיוס.\n\n\nמוציאים מהתנור ומנמיכים את חומו ל-180 מעלות.\n\n\nמערבבים את החלב עם הביצים והקרם פרש ומתבלים.\n\n\nמפזרים את הגבינה בתחתית כל טארט, מחלקים את הבצלים בין ששת התבניות ובעדינות בעזרת כף, מכסים בבלילת הביצים.\n\n\nמחזירים לתנור ואופים כחצי שעה או עד אשר המלית מתיצבת ומזהיבה. הבצק לא יזהיב מאד, בהעדר החמאה.\n\n\n\n\nנ.ב. \nאם תצליחו להבריח כפותיים של בצלים מתקתקים מהטארט, הכינו לכם סלט קטן, מהיר וטעים איתם ועם: עלי תרד קטנים, עגבניות שרי חצויות, גבינת עזים, מלח, פלפל, מעט חומץ יין ושמן זית טוב.\n \nמנוחת הלוחם.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/04/15/lachmajoon/": "אהה!\n\n\n\n\nלא רק עלי גפן ארמניים הכנו באותו בוקר אלא גם את ה\nלחמעג'ון\n המשפחתי שלה (ככה היא קוראת לזה, אני מכירה  \nלחמע בעג'ין\n ואתם בטח מכירים גרסאות נוספות)- שאלו הם מאפי בשר קטנים ומתובלים.\n\n\nלאכול אותם חמימים עם יוגורט בשמן-זית ועשבים זה פשוט ת ע נ ו ג.\n\n\n\n\n\n\n\n\n\n\nמאחר ולא היה לה את המתכון לבצק, הכנתי אני את בצק הפיצה שלי שדומה למתכון בצק הלחמעג'ון של אמא של מיכל. תרגישו חופשי לאלתר- בעיקר אם רוצים בצק יותר תפוח- בשבילו כדאי להוסיף מעט יותר שמרים.\n\n\n\n\n\n\n\n\n\n\n\n\n\n\n \nלחמעג'ון      \n  12 יחידות\n\n\nמגישים עם יוגורט, שמן זית, נענע ןפטרוזיליה.\n\n\nמתכון לבצק\n– יש להכפיל כמויות (כלומר להכין בצק משתי כוסות קמח)\n\n\n \nלתערובת הבשר:\n\n\n350 גר' בשר כבש, טלה או בקר (אפשר גם מעורבב)\n\n\n1 כוס עגבניות טריות מגוררות- ללא קליפתן- הדרך הכי נוחה היא לחצות לשניים ולגרר על פומפיה, עד שמגיעים לקליפה עצמה\n\n\n1-2 שיני שום כתוש\n\n\n1/3 כוס פטרוזיליה קצוצה\n\n\n1/2 כפית פלפל אנגלי\n\n\nמלח ופלפל טרי\n\n\nמערבבים היטב יחד\n\n\nלאחר ההתפחה- מחלקים את הבצק ל-12 חלקים שוים ויוצרים כדורים קטנים. מכסים היטב ועובדים כל פעם עם כדור אחד. פותחים אותו לעיגול, מכסים בתערובת הבשר (קצת לוחצים אותה לבצק) ואופים. \nהוראות אפיה במתכון הבצק\n.\n\n\n\n\n אוטוטו יום העצמאות- אפשר להכין את זה על האש כמו \nכאן\n  \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/23/pizza-trick/": "ל\n\n\n \n\n\nף\n\n\n עוד יומולדת הגיע אל ביתנו ואצלנו בימי-הולדת יש \nנוהל פיצות\n.  אירוח של פיצה הוא יופי של דבר, רק המון עבודה תוך כדי: לשטח את הבצק, להוסיף טעמים, לאפות, לחתוך ואז  לבאה בתור ובינתיים זה שאופה מפסיד את רוב ההתרחשויות. אני מאלו שלא אוהבים להפסיד את כל ההתרחשויות ובכלל, שואפת להיות במטבח כמה שפחות כשיש באזור אנשים שעושים לי נחמד ואת הפתרון לבעיה הסבוכה הזו מצאתי תוך כדי דפדוף בספרו החדש של מריו בטלי- \nאפיה חלקית של הבצק מראש\n.\n\n\nחייבת לומר שהייתי מעט סקפטית בנוגע ל'פיצת שני החלקים' הזו אבל לא עמדתי בפיתוי -כל מה שנותר הוא להוסיף טעמים ולאפות ואפשר אפילו לתת לאחרים אפשרות להיות יצירתיים בלמעלה של הפיצה (אם האופה הוא לא פריק קונטרול אהמ, זאת אומרת).  בקיצור מה שאני רוצה לומר לכם, אנשי אפיית הפיצה באשר אתם- בזכות הגילוי הנאות הזה חייכם ישתפרו באחת. יצא פיצוץ.\n\n\nזה מה שהכנתי אני אתמול-\n\n\n \nאנטיפסטי:\n\n\nסלק, כרובית, בטטות, גזרים, תפוחי-אדמה ושיני שום צלויים בתנור עם שמן-זית/רוזמרין/מלח\n\n\nך\n\n\n\n\nך\n\n\nזיתים ו- coppa\n \n\n\n\n\nך\n\n\nללמעלה של הפיצות:\n פטריות שיטאקי מוקפצות עם מעט שמן זית ושום, תירס טרי מבושל קלות עם שום, אספרגוס, בצל אדום פרוס דקיק, גבינת עזים, גבינת פרמזן ומוצרלה, קרם פרש ירוק של בזיליקום ופטרוזיליה, צ'ילי יבש.\n\n\n\n\nל\n\n\nערימה של התחלות פיצה\n\n\n\n\n\n\nף\n\n\n את המתכון שלי ל\nבצק\n פיצה נתתי כבר בעבר ואם יש בו צורך הנה הוא \nכאן\n. קצת קשה להאמין שמהכמות הזו יוצאות 4 פיצות (משהו כמו 30 ס\"מ), שביחד עם האנטיפסטי מצליחות לספק שישה אנשים. אפילו אני לא האמנתי לעצמי והכנתי כפול … \n\n\n*\nטיפ לבצק:\n לאחר כ- 40 דקות התפחה מחלקים את הבצק לארבעה חלקים, יוצרים מהם בעדינות כדורים (בעזרת קיפול הדפנות כלפי מטה), מניחים על משטח מקומח היטב בקמח סמולינה ומפזרים עוד קצת מעל. מכסים במגבת לחה ונותנים לבצק לנוח כך כרבע שעה. השלב הזה של חלוקה ומנוחה, יקל מאד בפתיחת הבצק למשטח דק.\n\n\nמעבירים לתנור ואופים דקה או שתיים עד שהבצק יבש מבחוץ ועדיין בהיר מאד למראה.שומרים בערימה עד לשימוש.\n\n\nולא לשכוח!\n  איך שיוצאת מהתנור זילפוף שמן זית וגשם קל של מלח\n\n\n ך\n\n\n\n\nף\n\n\nמשהו טוב קורה לפיצה באזורנו- הנה שתיים שאהבנו במיוחד:\n\n\n  \nGather\n, \n  Boot and Shoe service\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/08/pizz/": "אני רוצה להזמין אתכם למכירת ראש השנה של חברתי המוכשרת \nמיכל\n הקדרית\n\n\n\n\nואני מציינת זאת קבל עם ועדה, לא רק על שום עשרות הכלים שהעניקה לי ברוחב לב במתנה (\"נו קרציה, קחי מה שאת רוצה\") , אלא משום שחלק מהכלים המצולמים בבלוג הזה, כמו \nזה \nאו \nזה\n הם  ש ל ה .\n\n\nומשזה נאמר, אני מצרפת את \nוואלה!\n האחרון בתקוה שתרוצו בהמונכם (לא לפני שרכשתם מתנות חג אצל הזכורה מעלה) ותמנגלו לכם פיצה- \n\n\n\n\nאז מה מביא בן-אדם לגמוע מרחק של חמש שעות נסיעה, לשכור בית של מישהו אחר ולבלות שם שבוע?!\n\n\nחשבתי על זה הרבה, בעיקר במשך הנסיעה הארוכה. כי לא אוהבת נסיעות ארוכות. התשובה שלי לעצמי היא 'יציאה מהשגרה'. אתה מגיע למקום אחר עם נופים וריחות אחרים, מנתק עצמך מהיומיום עטור הכביסות ואינספור הסידורים. ופתאום מרגיש שאתה נושם אחרת.\n\n\nהבית ששכרנו באגם שאסטה, ממוקם באמצע היער. שום דבר מסביב חוץ מעצים. זה בית הנופש של זוג אחר, שהופך להיות לנו לבית נופש חד-פעמי. מסביב טבע, עצים והמון מים. אין אינטרנט. אין טלפון. אנחנו מבלים את הימים בזריקת אבנים למים (האיש יודע להקפיץ אותן, אנחנו רק להטביע), קצת סירה וקיאק, קצת הליכה וקצת בישול ביחד.\n\n\n\n\nהילדים רוצים פיצה. למה לא? המטבח ענקי. בטח כפול משלי, לא שזו בעיה גדולה. הם יושבים שלושתם ליד הדלפק הגבוה ולשים את הבצק. קמח עף לכל עבר. הקטקט מגלה שאם מוחאים כפיים, עוד יותר טוב, חתיכות בצק עפות. זה יכול להלחיץ אבל האמת היא, שזה מתנקה אח\"כ במהירות מפתיעה.\n\n\n\n\nלא לדאוג.   בסוף זה נהיה לבצק. עם קצת עזרה..\n\n\n\n\nאת הפיצות של היום הראשון, אני אופה בתנור, על גבי תבנית והן יוצאות סבירות. מה שחשוב- הילדים מאושרים.  ביום שאחרי, אני מחליטה לנסות לאפות אותן על הגריל הענקי והחדש שעומד במרפסת וזו הפיצה הכי שווה שאי פעם אפיתי!  בלי תנור, בלי אבן שמוט, בלי תוספות אנינות של גבינת עזים ושמן כמהין… רק רוטב אדום של ילדים, גבינ\"צ, בצל, זיתים ופטריות.  הבצק שחום ופריך בתחתית בלי שמץ של 'קירשיות' אבל רך ומתמסר בחלקים האחרים ומה שחשוב- האמא מאושרת. \n\n\n\n\n\n\n חשוב לפני שמתחילים!\n\n\n* ברוב המנגלים, החום הישיר מלמטה יהיה חזק מדי ויכול לשרוף את תחתית הבצק בטרם הספיקה הפיצה להיות מה שהיא אמורה להיות. בכדי למגר את התופעה, רצוי להניח על המנגל רשת נוספת (אפילו כזו של תנור), ע\"מ להגביה ולהפריד מעט בין הבצק ללהבות. אם הפיצה הראשונה נחרכת מעט- אל יאוש! הנמיכו את הלהבה ונסו להערים עוד רשת אחת. \n\n\nלבצק:\n\n\n1 שקית שמרים יבשים= 1/2  2 כפיות (שזה כמעט שוה לשקית שמרית)\n\n\n1/2  1 כוסות מים חמימים\n\n\n1/2 כפית סוכר\n\n\n4 כוסות קמח\n\n\n1 כפית מעוגלת של מלח\n\n\n4 כפות שמן-זית\n\n\nמערבבים שמרים עם סוכר וחצי כוס של מים.\n\n\nבידיים:\n  בקערה גדולה מערבבים קמח ומלח יחד. יוצרים גומה , שופכים את הנוזלים ומערבבים עם המזלג עד שמקבלים בצק 'מבולגן'. מעבירים למשטח נקי ומתחילים לאחד את הבצק. משנוצר גוש, מתחילים ללוש את הבצק (כל אחד בטכניקת הלישה שלו כי הרי לא נעבור על זה כאן ועכשיו), עד לקבלת בצק אחיד וחלק למראה.\n\n\nבמעבד מזון\n:  מערבבים קמח ומלח ומוסיפים תוך כדי פעולת המנוע את המים, השמרים ובסוף את שמן הזית. נותנים למכשיר ללוש את הבצק דקה נוספת. מוציאים למשטח נקי ולשים דקותיים עד לקבלת בצק רך וחלק.\n\n\nמשמנים במעט שמן- זית קערה גדולה. מגלגלים מעט את כדור הבצק בקערה, מכסים ומניחים במקום חמים לתפוח כשעה. אם יום חם בחוץ, אפשר להניח ליד הדלת ל30-40 דקות ואז לבדוק. הבצק אמור להכפיל את נפחו. דרך נוספת לבדיקת מוכנות הבצק, היא לתקוע בו אצבע אחת- אם החור שיצרה נשאר והבצק אינו 'קופץ' חזרה למעלה הוא מוכן. מחלקים ל4-5 חלקים, תלוי בגודל הרצוי של הפיצות.\n\n\nרוטב עגבניות פשוט פשוט \n\n\n2 שיני שום כתושות\n\n\n4-5 כפות שמן- זית\n\n\nמלח + 1 כפית סוכר\n\n\nאורגנו יבש, בזיליקום טרי קצוץ \n\n\n1 קופסא קטנה של מיץ עגבניות או עגבניות מרוסקות או אפילו רסק עגבניות ואם מתעקשים על אנינות- עגבניות טריות, קלופות ומרוסקות\n\n\nמאדים קלות את השום והמלח בשמן- הזית. לא משחימים שלא יהיה מריר.\n\n\nמוסיפים את העגבניות ועשבי התיבול ומבשלים על אש קטנה. כמה?~! תלוי בכמות העגבניות. עד מתי? עד שהרוטב מסמיך ומקבל גוון בורדואי. אם משתמשים ברסק עגבניות, יש למלא את הקופסא הריקה במים, להוסיף לסיר ולערבב היטב. כשהרוטב מוכן- מקררים!\n\n\nמחממים את הגריל ומשמנים את הרשת במסורת המנגל הרגילה- חצי בצל טבול במעט שמן. סוגרים מכסה ועוברים ל: \nהרכבת הפיצה:\n\n\nמכינים גבינה צהובה מגוררת (או כל גבינה אחרת שרוצים) וירקות פרוסים דק. לוקחים את אחת מחתיכות בצק ומרדדים דק. מקמחים את המרדה בנדיבות ומעבירים את הבצק המרודד. לא חייב להיות עגול, זה בסדר.\n\n\nרוטב. גבינה. ירקות.\n\n\nמאד מועיל להעביר סכין גדולה מתחת לפיצה, רק בכדי לודא שמאומה לא נדבק… והופ.. 'מגלישים' לרשת. סוגרים את המכסה ונותנים לה להתאפות בין 6 ל-10 דקות, תלוי במנגל.  * ראו הערה למעלה!\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/21/mushrooms-cream-fresh/": "מכירים את הרגעים האלו, שלא קורים ת מ י ד וממש שלא בכל יום, בהם אפיתם או הכנתם משהו והוא מתברר כממש ממש מוצלח?!  ניסוי חדש, שחיברתם סתם כך ולא ציפיתם שיעלה כל-כך יפה?! רגע שכזה עלה במטבחי השבוע, עת הוצאתי מן התנור מאפה פטריות ובצל… חתכתי, הרמתי, הרחתי – זה נראה מעולה אבל כלום לא הכין אותי לרגע הקסום הזה, בו החיך פגש את החמימות מלאת הטעמים והמרגשת הזו שקרתה אחר-כך.  כמה ט ע י ם!\n\n\nלא איזשהוא חידוש מהפכני, רק מפגש משמח בין בצל מטוגן קלות עם פטריות והדבר הנפלא הזה, שנקרא קרם פרש, מעורבב עם מרוה וגרירת לימון. נכון, לא הכי דיאטתי בעולם אבל אוח…  שוה כל קלוריה!\n\n\n\n\n \n\n\nקרם פרש- עוד משהו שתרמו הצרפתים למטבח העולמי, ניתן לקנות או להכין בקלילות בבית. פשוט מערבבים 1 כוס שמנת מתוקה עם כף של ריויון או יוגורט בצנצנת פשוטה, סוגרים עם המכסה ומניחים בטמפרטורת החדר למשהו כמו יום שלם או עד שזה מסמיך מאד ומקבל מרקם של שמנת חמוצה (תלוי בטמפרטורת החדר). מתקבל קרם חלק ועדין, דומה לשמנת חמוצה אך ללא שום חמיצות, שיכול ללוות בשמחת אמת עוגות (בעיקר כאלו עם פרי), לשבח מרקים ופסטות ולהוות בסיס לרטבים. עוד תכונה נהדרת יש לו- הוא אינו מתפרק בחום ולכן ניתן להסמיך איתו תבשילים.\n\n\n\n\n \nעל פיצה ואבן שמוט:\n  בשביל להכין פיצה באמת שווה וקראנצ'ית , צריך אבן אפיה לתנור.  תפקידה של האבן הוא להעלות את טמפרטורת התנור, לדאוג לפיזור הומוגני של החום ובעצם לנסות ולדמות את התנור הביתי שלנו לתנור אבן אמיתי. נכון, זה לא הדבר האמיתי אבל התוצאה ממש טובה.\n\n\nומה אם אין?!\n מחממים את התנור למקסימום שלו כעשרים דקות מראש ומחממים בתוכו תבנית רחבה. כשהפיצה מוכנה, מעבירים אותה על- גבי נייר אפיה לתבנית ואופים עד ששחום ומוכן.\n\n\nומה אם אתם לא מתעניינים בהכנת פיצה ביתית?!\n  השתמשו בבצק עלים או כל בצק אחר שתרצו ותקבלו בעמל די צנוע תוצאה של טארט משובח. \n\n\n\n\n \n\n\n\n\nפיצה/ מאפה פטריות ובצל משמיים\n      בתודה לדיתקה ולמועדון הספר הטוב\n\n\nלבצק הפיצה:\n\n\n1 כוס קמח לחם\n\n\n1/3 כוס מים חמימים + 1-2 כפות במידת בצורך\n\n\n1/2 כפית שמרים יבשים\n\n\n1/8 כפית סוכר\n\n\n1/3 כפית מלח\n\n\n2 כפות שמן-זית\n\n\nממיסים את השמרים והסוכר ב- 1/3 כוס מים ומניחים בצד לדקותיים (זה נכון, אין צורך להמיס שמרים יבשים אבל זה עוזר להמסתם וגם נותן בטחון בקשר לטריותם!)  בינתיים מערבבים במעבד מזון בעל להב מתכת את הקמח והמלח. תוך כדי פעולת המכשיר, מוסיפים דרך החור העליון את המים והשמרים ואח\"כ את שמן- הזית. מוסיפים עוד כף או שתיים של מים במידת הצורך וממשיכים לערבב עד שמתקבל בצק רך ואחיד ועוד חצי דקה נוספת. לישה ארוכה יותר תתן בצק ליחמי יותר ופחות קריספי. מוציאים למשטח ולשים ביד מעט לכדור חלק. מעבירים לקערה משומנת קלות ומכסים. מתפיחים במקום חמים כ- 45 דקות או עד שהבצק מכפיל את נפחו. \n\n\nקרם פרש:\n\n\nבערך 100 גר' של קרם פרש\n\n\nגרירה מחצי  לימון קטן (או לפי טעמכם וחוזק הלימון)\n\n\n4 עלי מרוה חתוכים דקיק\n\n\nמלח ופלפל טרי\n\n\nמערבבים הכל יחד. טועמים ומתקנים תיבול.\n\n\nלתערובת הפטריות:\n\n\n1/2 בצל אדום פרוס\n\n\n 120 גר' פטריות פרוסות -אני השתמשתי בבייבי פורטובלו\n\n\n2 כפות שמן-זית\n\n\nמלח ופלפל\n\n\nמחממים את השמן במחבת ומטגנים את הבצל עד שמזהיב קלות. מוסיפים את הפטריות ומתבלים. מאחר והם יעברו עוד בישול בתנור, כדאי להשאיר אותם מבושלים מעט פחות מהדרוש.\n\n\nוגם:\n    מעט שמן-זית לזילוף, 1-2 כפות  גבינת פרמז'ן מגוררת ו- 1 כף פטרוזיליה קצוצה\n\n\nהכנה:\n מרדדים את הבצק ופותחים לעלה דק, מורחים את תערובת הקרם-פרש מעל ומפזרים את תערובת הפטריות מעל. מזליפים עוד כפית או שתיים של שמן- זית, טיפונת מלח וזורים מעל את הפרמזן. אופים ( על האבן זה לוקח משהו כמו 7 דקות ובתבנית הרבה יותר…)  ובסיום, לפני האכילה מפזרים מעט פטרוזיליה קצוצה.\n\n\n \nעל פיצה ואבן שמוט:\n  בשביל להכין פיצה באמת שווה וקראנצ'ית , צריך אבן אפיה לתנור.  תפקידה של האבן הוא להעלות את טמפרטורת התנור, לדאוג לפיזור הומוגני של החום ובעצם לנסות ולדמות את התנור הביתי שלנו לתנור אבן אמיתי. נכון, זה לא הדבר האמיתי אבל התוצאה ממש טובה.\n\n\nומה אם אין?!\n מחממים את התנור למקסימום שלו כעשרים דקות מראש ומחממים בתוכו תבנית רחבה. כשהפיצה מוכנה, מעבירים אותה על- גבי נייר אפיה לתבנית ואופים עד ששחום ומוכן.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/10/24/potatoes-rosemary-pizza/": ".\n\n\n\n\n.\n\n\n בדיוק השבוע, לפני שמונה שנים, הגיח לעולם מצווח ואדום בני הבכור והאמצעי.\n\n\n  אני לא מהאמהות שמרבות בסיפורי חדר הלידה\n\n\n אני רוצה לחשוב שהסיבה לכך היא שאני קולית אבל האמת היא שאני פשוט לא זוכרת כלום\n\n\n..\n\n\n\n\nאבל אני כן זוכרת את ההסכם שלנו לגבי ארוחות פיצה בימי ההולדת\n\n\nארוחת הפיצה \nהמסורתית\n שלנו נחגגה בחוץ לעת ערב -שולחן מאורך מוקף בירוק ובכמה אורחים סקרניים: משפחת איילים שגרה בצמוד, כמה סנאים הססניים ואפילו שועל אחד ( ש ו ע ל !) שהחליט להתכרבל על כיסוי המנגל. 'שום שועל' אמר האיש ספק בצחוק ספק בנסיון להרגיע את חתן השמחה שנתקף בהלה קלה, 'זה הכלב של השכנים'! זה לא היה. גיגלנו אותו ומצאנו שזהו red fox המצוי באזורנו.\n\n\n\n\nהיה ערב קסום ואפילו לא שביב של רוטב אדום בסביבה, שזה הישג קסום בפני עצמו.\n\n\n.\n\n\n\n\n\n\n\n\n..\n\n\n\n\nפיצה של תפוחי אדמה דקיקים, רוזמרין ופונטינה       \nל-2 פיצות\n\n\nאת הפיצה הזו מגישים במקום האהוב עלינו – \nboots and shoes service\n והיא מקסימה אמיתית. יש לי חולשה לטעמם של תפוחי אדמה ורוזמרין שהם נוסטלגיה מרגשת במיטבה. כשהם באים בחברה עם גבינה טובה ובצל מתקתק, לא צריך כלום חוץ מכמה עגבניות רעננות בשמן זית ומלח או סלט של חסה בויניגרט ובירה צוננת.\n\n\nוהדודה תעיד שגם גרסה צמחונית ללא פנצ'טה מתקבלת טעימה לגמרי.\n\n\nלבצק:\n\n\n1/4  1 כפיות שמרים יבשים (שזה בערך חצי שקית שמרית)\n\n\n3/4  כוסות מים חמימים\n\n\n1/4 כפית סוכר\n\n\n2 כוסות קמח\n\n\n1/2 כפית מלח\n\n\n~ 2 כפות שמן-זית\n\n\nמערבבים שמרים עם המים והסוכר.\n\n\nבידיים:\n  בקערה גדולה מערבבים קמח ומלח יחד. יוצרים גומה, שופכים את הנוזלים ומערבבים עם המזלג עד שמקבלים בצק 'מבולגן'. מעבירים למשטח נקי ומתחילים לאחד את הבצק. משנוצר גוש, מתחילים ללוש את הבצק עד לקבלת בצק אחיד וחלק למראה. במקרה והבצק דביק מדי, מוסיפים עוד מעט קמח.\n\n\nבמעבד מזון:\n  מערבבים קמח ומלח ומוסיפים תוך כדי פעולת המנוע את המים והשמרים ובסוף את שמן הזית. נותנים למכשיר ללוש את הבצק דקה נוספת. מוציאים למשטח נקי ולשים דקותיים עד לקבלת כדור בצק רך וחלק. במקרה והבצק דביק מדי, מוסיפים עוד מעט קמח.\n\n\nמשמנים קערה גדולה במעט שמן- זית. מגלגלים מעט את כדור הבצק בקערה, מכסים ומניחים במקום חמים לתפוח כ- 45-60 דקות . הבצק אמור להכפיל את נפחו. דרך נוספת לבדיקת מוכנות הבצק, היא לתקוע בו אצבע אחת- אם החור שיצרה נשאר והבצק אינו 'קופץ' חזרה למעלה הוא מוכן. מחלקים את הבצק המוכן בעדינות לשני חלקים שוים, יוצרים כדורים ומניחים תחת מגבת למנוחה נוספת של כ- 10 דקות, בכדי שהבצק יחזיר לעצמו גמישות.\n\n\n פתיחת הבצק: \n בכדי להקל על שלב רידוד הבצק (לא, זה לא פשוט כמו בסרטים ) רצוי לעשות אותו בשני שלבים. מפזרים קמח סמולינה על משטח נקי ומשטחים את כדור הבצק בידיים עד לרוחב של כ-15-20 ס\"מ. מכסים במגבת לחמש דקות. לאחר המנוחה הזו פתיחת הבצק למשטח  גדול ורחב יותר תהיה קלה יותר.\n\n\n– – –  טיפים לאפיה מוקדמת של משטחי הבצק תמצאו \nכאן.\n\n\nמעל לבצק:       (\nכמות לשתי פיצות\n )\n\n\n4 תפוחי אדמה בינוניים- קטנים\n\n\n1 בצל סגול פרוס לפלחים דקים\n\n\nשמן זית\n\n\nכ- 2 כפות רוזמרין קצוץ דק\n\n\n200 גר' גבינת פונטינה מגוררת (או גבינה קשה אחרת )\n\n\n כ- 60 גר' פנצ'טה פרוסה דק\n\n\nמלח ופלפל גרוס טרי\n\n\nפורסים את תפוחי האדמה לפרוסות דקיקות ככל הניתן.  מסדרים בשכבה אחידה על גבי צלחת רחבה, מזליפים כמה טיפות של שמן-זית וכמה של מים, מכסים בצלחת נוספת ומכניסים למיקרו לדקותיים. משאירים להתרכך עד שמתקרר- על הפרוסות להיות רכות למאכל אך לא מתפרקות. אם אתם לא מאנשי המיקרו, ניתן לאדות או לבשל במחבת בעדינות ואפילו לבשל את תפוחי האדמה תחילה ואז לחתוך. מנסיון, השיטה האחרונה מעט מבולגנת יותר אבל אפשרית\n\n\nמאדים את פלחי הבצל הסגול במעט שמן זית ומלח על להבה נמוכה. הבצל אמור להתרכך מעט ולקבל שקיפות זהבהבה ולא להשחים. מצננים מעט.\n\n\nלאחר רידוד הבצק:\n\n\n* ניתן להתחיל במריחת הבצק כף או שתיים של קרם פרש, שרק משפר ומשבח\n\n\nמפזרים כמחצית מכמות הבצל על הבצק המרודד ומעליו כמחצית מפרוסות תפוחי האדמה.\n\n\nזורים כ- 100 גר' גבינה מגוררת, כף רוזמרין קצוץ ופיסות מפרוסות הפנצ'טה. מסיימים בזילוף דק של שמן זית ותיבול עדין של מלח ופלפל. (שימו לב שהפנצ'טה עצמה מלוחה מאד)\n\n\nאופים בתנור * או \nבמנגל\n.\n\n\n—\n\n\n * על פיצה ואבן שמוט: \n בשביל להכין פיצה  ממש טובה בתנור הביתי צריך להצטייד באבן אפיה.  תפקידה של האבן הוא להעלות את טמפרטורת התנור, לדאוג לפיזור הומוגני של החום ובעצם לנסות ולדמות את התנור הביתי שלנו לתנור אבן אמיתי. נכון, זה לא הדבר האמיתי אבל התוצאה ממש טובה. אפשר אגב, לרצף את תחתית התנור בלבני בניה שנותנות אפקט זהה לגמרי. \nזמן האפיה הוא כ- 7 דקות.\n\n\nומה אם אין?!\n מחממים את התנור למקסימום שלו כעשרים דקות מראש ומחממים בתוכו תבנית רחבה. כשהפיצה מוכנה, מעבירים אותה על- גבי נייר אפיה לתבנית ואופים עד ששחום ומוכן.\n\n\n\n\n.\n\n\n\n\n.\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/01/02/herbs-buns/": ".\n\n\n\n\n.\n\n\n\"יחזקאל\" אמרה הילדה שלי בכנות ההורסת והקטלנית הזו של  ילדים שטרם למדו טקט מהו \"אתה יודע למה אמא שלי כבר לא באה הנה הרבה?\". לא, יחזקאל לא ידע. הוא לא \nבאמת\n ידע למרות ששתי דקות לפני כן,  התנצלתי והסברתי לו שקצת לא הייתי ושאני עובדת המון. אולי בגלל שהוא לא ידע, המשיכה ילדתי להסביר: \"כי אמא מקבלת כל שבוע ארגז של ירקות אורגניים!\"\n\n\nבשלב הזה  שקלתי את מכלול האפשרויות שעמדו בפני.  לדאבוני, זיהיתי רק שתיים, אולי כי מההלם הלכה היצירתיות. כמו שזה נראה באותו הרגע, יכולתי לבחור בין נסיון התאבדות בינות לערימת החצילים שמולי או בהתמודדות עם האמת הלא נעימה. בחרתי באמת כי לימדו אותי שהאמת תמיד מנצחת והתנצלתי שוב בפני האיש החמוד הזה.  כן, עינת \nמכפר הנגיד\n שולחת  אלי בכל פעם ארגז עם ירקות שבוץ האדמה עדיין דבוק לגופם, שבו עלים משונים שאת שמותיהם אני לומדת לאט וירוקים שעדיין אוחזים בשורשיהם.  ארגז הפתעה, כזה שאין לדעת מה אמצא בתוכו ושמשאיר את המטבח ואת המקרר מלוכלכים הרבה יותר מכרגיל אבל מאלץ אותי לאכול מיני עלים שלא הייתי קונה בעצמי וכופה עלי יצירתיות קלה, בימים בהם הספר גומע את רובה.\n\n\nצרור האורגנו /זעתר הענק שהגיע בארגז חיפש יעוד וקיבל אותו מדפנה בת-דודי, שכתבה לי על לחמניות שמרים ממולאות באזוב שהכינה. כמו אצל אלו, אין מתכון, רק תאור כללי של העניין אבל זה בלבד הספיק בכדי לפנות זמן ולהכין לחמניות רכות וחמימות שבבטנן בצל מטוגן, עלים וגבינה, וטעמן מזכיר ימים רחוקים של טיול צופים, מדורה ותה עם מרוה.\n\n\n.\n\n\n\n\n\n\nלחמניות ממולאות בעשבים וגבינה             \n 12 לחמניות קטנות\n\n\nלבנים שיווקתי אותן כלחמניות פיצה והן התקבלו בצהלות. הילדה שלי, זו שאומרת אמת, הסתכלה עליהן ועלי במבט שאומר 'זה פיצה זה?' והלכה.\n\n\nאפשר לגוון עם מה שיש- מתרד ועד ירוקת אחרת כמו עשבי תיבול שונים, עלי חרדל ועוד\n\n\nבמידה ואתם בוחרים לשנות סוג קמח- כמו רק רגיל או רק כוסמין, יש להיות רגישים לכמות המים. קמח רגיל ישתה פחות. קמח מלא- מעט יותר.\n\n\nלבצק:\n\n\n1 כוס קמח כוסמין מלא\n\n\n3/4 כוס קמח רגיל\n\n\n1 כפית גדושה שמרית או שמרים יבשים\n\n\n3/4 כוס מים חמימים\n\n\n3 כפות שמן זית\n\n\n1/4 כפית מלח\n\n\nממיסים את השמרים במים ומוסיפים קורט סוכר. מערבבים את הקמחים והמלח יחד. אם מכינים במעבד מזון- מוסיפים את תערובת השמרים והמים ואת שמן- הזית, תוך כדי פעולת המכשיר (אם הבצק דביק מדי, יש להוסיף מעט קמח. אם נראה יבש- מעט מים) ומעבדים כחצי דקה לקבלת בצק אחיד ורך.\n\n\nמעבירים את הבצק לקערה משומנת היטב, מכסים בניילון נצמד ומניחים במקום חמים לשעה וחצי או עד שהבצק מכפיל את נפחו.\n\n\nמגלגלים בעדינות את הבצק לנחש וחותכים ל- 12 חלקים שוים. מגלגלים כל חלק לכדור ומכסים במגבת, למנוחה קלה. בינתיים מכינים את המלית-\n\n\nלמלית:\n\n\nמעט שמן זית\n\n\n1/2 בצל גדול קצוץ דק\n\n\nכ- 2 כוסות עלי  זעתר או אורגנו – נקיים\n\n\nמלח ופלפל גרוס טרי\n\n\n1/2 כוס גבינה מגוררת (מוצרלה או אחרת)\n\n\nכ- 2 כפות גבינת פטה מפוררת\n\n\nאפשר: תימין טרי ו-1/4 שן שום כתושה\n\n\nמאדים את הבצל הקצוץ בשמן-זית ומעט מלח, עד שהבצל זהוב ורך. מוסיפים את כל העלים ומטגנים כדקה עד שהם נובלים מעט. מעבירים לקערית ומצננים מעט. מערבבים עם הגבינות ומתבלים. זהירות עם המלח- יש פטה והיא מלוחה.\n\n\nממלאים:\n לוקחים כדור בצק ומשטחים בעזרת הידיים לעיגול שקוטרו כ- 8-9- ס\"מ, ממלאים בכפית גדושה של תערובת האורגנו והגבינה ומביאים את כל הקצוות למרכז, מעל למלית. צובטים את הבצקלסגירה, מכדררים מעט ומניחים בתבנית מרופדת בנייר אפיה כשתפר החיבור כלפי מטה.\n\n\nכשכל הכדורים מוכנים, מלטפים אותם במעט שמן-זית (בעזרת היד) ואופים כ-  15 דקות בתנור שחומם ל- 180 מעלות סלציוס/350 פרנהייט. נותנים להם לנוח כעשר דקות בהן הם יתרככו ויתכווצ'צ'ו  מעט ואוכלים.\n\n\n\n\n.\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/11/10/cheese-tapioca-buns/": "וכך, בזמן שאני שקועה בענייני,  רוחשת הרשת. מ ס ת ב ר שמי  שכישורי ההוזינג-שמוזינג שלו אינם מההמפותחים בחיים עצמם, לא מצטיין בהם גם במרחב הוירטואלי.\n\n\nוכך, באיחור ניכר אני מביאה בפניכם כמה מהבלוגים החביבים עלי במיוחד, נאמנה לטעמי האישי ומאזכרת רק את אלו שרובכם בודאי אינו מכיר.\n\n\nהקורע  \n\n\n \nהאמא של ילדים מבשלים\n\n\nבמסגרת מחקר קטן עבור הפרויקט הבא שלי הגעתי לבלוג המשעשע הזה. חובת הקריאה מוטלת על ילדי שנות השבעים והשמונים שגדלו והתחנכו על ברכי הספר של רות סירקיס.  מי מאיתנו, העתיקים, לא מילא  סירות של חצאי ביצים בטונות של מיונז או יצר משה/ים בתיבה?\n\n\nסטייל ג'ולי וג'וליה, לקח יובל את הספר 'ילדים מבשלים' והכין ממנו את המנות על פי סדרן  (לצערי כי רב לא הגיע יובל לכל המתכונים ואני מתכוונת להחתים עצומה הקוראת לחידוש הבלוג לאלתר!)- המתכונים המיתולוגיים מלווים בשלל הגיגיו המשעשעים והמושחזים, קישורים מעוררים ואחלה מצב-רוח.  מיותר לציין שצחקתי בקול רם- מומלץ בחום.\n\n\nולא רק בפרצי צחוק רמים צ'יפר אותי יובל אלא גם בהחזרת השף השבדי מהחבובות לחיי. לחיי ילדי. קבוע אנחנו צופים בקטעי יוטיוב שלו וצוחקים. בקול רם, ברור.\n\n\n.\n\n\n\n\nהלא אכיל \n\n\n \nאורית עריף\n\n\nמאיירת מהסוג האינטילגנטי, החד והנוקב, האמיץ. נכון שהיא מפרסמת רק לעיתים רחוקות אבל כשהיא כן, זה שוה כל חיכיון.\n\n\n.\n\n\nהביתי והבריא \n\n\nquickquickyumyum\n\n\nשלי עושה לי את זה- היא מאיירת ומצלמת ומבשלת נורא בריא. חוץ מזה יש לה היקף מותניים זהה לזה שהיה לי בכיתה ג' וזה מרשים אותי נורא.\n\n\nעד לא מזמן היתה רק הגרסה האנגלית ועכשיו נוספה גם אחת מצומצמת בשפת אבותנו. עדיין האנגלית לוקחת בגדול.\n\n\n.\n\n\nהמשובחת\n\n\nהדס ניצן\n\n\nנהדרת זותי- מצלמת, רגישת עין ומביאה ריחות וטעמים ואוירה. אלבומי תמונות בפייסבוק שלה.\n\n\n.\n\n\nהמרטיט \n\n\nשירה אכילה\n\n\nאני מאוהבבבת!  הוא (יובל) מבין בשירה, באוכל, במילים ובאסטתיקה. הוא רגיש, רהוט ומעניין והאוכל שלו ממש נראה טעים . אה, ויש לו גם מיקסר!\n\n\nוהרי לכם סיפור קטן: לפני כשנה ומשהו הכינה לי  עוזרת- הבית הברזילאית והמקסימה שלי, אליעמר, לחמניות גבינה ברזילאיות. הן היו פשוטות וקסומות במרקמן אבל היתה בעיה קטנה- היא  הביאה איתה קמח מיוחד שנקרא 'יוקה' וכשניסיתי את המתכון עם תחליפים זה פשוט לא עבד. וואלה, לא חשבתי לגגל מה זה יוקה. והנה, שנה ומשהו אחרי, מצאתי אצל יובל מתכון מקסים ללחמניות ברזילאיות וגיליתי  ש'\nיוקה\n' היא טפיוקה.\n\n\nללחמניות האלו יש מרקם ממכר- רך וצמיגי מעט, שמזכיר לי את בצק האורז של הסינים. מרוב שהן כאלו, אוכלים אחת ועוד אחת ועוד אחת- ממש אסון. לכן אני מכינה אותן קטנות יותר, לא שזה ממש עוזר למשהו מלבד למצפון…\n\n\n.\n\n\n\n\n.\n\n\n\n\nלחמניות גבינה ברזילאיות מקמח טפיוקה          \n יו\nבל/שירה אכילה\n\n\nהמרטיט מערבב אותן ידנית, אני במיקסר. חייבת לציין שבכל פעם הן יוצאות לי קצת אחרת אבל ככה זה בחיים, תזרמו איתן ותראו כמה מקסימות. אצלי זה רק מתכון, אצלו זה בא עם שיר, תמונות מרהיבות והסברים מפורטים\n\n\nיוצאות לי כ- 16-18 לחמניות\n\n\n1 כוס חלב (אפשר גם מים הוא אומר, לא ניסיתי)\n\n\n קצת פחות מ- 1/2 כוס שמן-זית\n\n\n2 כוסות קמח טפיוקה\n\n\n2 ביצים\n\n\n1 כפית מלח\n\n\nבין 1/2 ל- 1 כוס גבינה קשה מגוררת   (פרמז'ן, צהובה מגוררת, בולגרית)\n\n\nמחממים תנור ל- 190 מעלות צלסיוס/ 380 פרנהייט\n\n\nמחממים בסיר קטן את החלב ושמן- הזית. מכניסים את קמח הטפיוקה למיקסר וכשהחלב חם מוסיפים לקמח ומערבבים היטב. מחכים דקותיים בכדי שהעיסה תתקרר מעט ומוסיפים את הביצים. מערבבים היטב עד שהעיסה אחידה וחלקה, לפעמים קשה לה אבל זה יקרה. מוסיפים את הגבינה והמלח ומאחדים. יוצרים כדורים בידיים רטובות ומניחים במרווחים בתבנית או שתיים מרופדות בנייר אפיה. באחת הפעמים התערובת יצאה יותר דלילה ולכן יצרתי את הלחמניות בעזרת כף תבןלה במים. יצאו פחות סימטריות למראה אך עדיין טעימות להפליא.\n\n\nאופים כ- 25 דקות או עד שזהובות למראה וקשיחות למגע. מצננים ונהנים.\n\n\n* כשמשתמשים בגבינת פטה, יש צורך במעט יותר אפיה\n\n\n* את מה שלא אוכלים מקפיאים ומחממים בעת הצורך\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/09/28/cheese-bread/": "ף\n\n\n\n\nף\n\n\nיש לי רומן ארוך שנים עם ביצים. מאוהבת בהן. מוכנה לאכול אותן כל יום, כל היום, איך ובכל צורה שאפשר. ואם זה לא מספיק, גיליתי את הביצים האלוהיות שמוכרים בשוק האיכרים, אלו שעולות כפול (ושוות כל אגורה) ובאות מתרנגולות שגדלות בדשא ומנקרות להנאתן בשמש. ל מ ו ת  משלמות.\n\n\nK\n\n\n\n\nJ\n\n\nאת אלו הצבעוניות קנינו בנאפה, בדוכן צידי של איזושהי חווה ואכלנו אותן לאט לאט רק שנינו כי לילדים זה עוד לא ממש משנה. בין לבין התבוננתי בהן כמו בתמונה. כמה יפות, כמה.  ואז, לפני כמה שבועות, בטיול שכונתי עם חברים, פגשנו משפחה שמגדלת תרנגולות בחצר הבית. חברה שלי שנועדה לעולם הזה בכדי לתקשר עם בני האדם, פתחה בשיחה ידידותית עם בעלת הבית ותוך דקותיים הובטחו לי ביצים.  ואכן- איזו הפתעה חיכתה לנו בשבוע שאחרי, עת פתחנו את הדלת ומצאנו 9 ביצים שחמחמות ומופלאות בכניסה לבית!\n\n\nך\n\n\nל\n\n\n \nשתיים הלכו לעוגת הקישואים מהגינה שהחזרנו להם כתודה על נדיבותם ושתיים נתתי בנדיבותי (היה קשה, תאמינו) לחברים. ומה עם השאר? אותן אוכלים לאט לאט ובהוקרה. שום דבר פנסי, רק טיגון קל בטיפונת חמאה ומלח. יותר מזה נחשב לחטא.\n\n\nך\n\n\n\n\n \n\n\nאני מאמינה שאין לכם צורך מיוחד בהסברים על טיגון ביצה ולכן אצרף את המתכון ל'עוגה המלוחה' שכירסמתי עם הביצה האחרונה שלי. מצאתי אותו בשבוע שעבר ב'ניו-יורק טיימס' והוא שום דבר מיוחד מלבד העובדה שהאמריקאים גילו עכשיו את מה שהצרפתים גילו כבר מזמן וזה כנראה הפך לטרנד חדש כאן. בתכלס זהו לחם גבינה פשוט ומהיר, לא שום דבר שטרם טעמתם אבל הקלות הבלתי נסבלת והריח, הו הריח (תדמיינו שאתם בפאריז) והמרקם המפנק של מאפה בית. \n\n\nף\n\n\nK\n\n\n\n\nך\n\n\n\n\nלחם גבינה מהיר\n     ניו יורק טיימס\n\n\nטעים במגבלות. אם אין לכם מגבלות (בצורת 200 גר. חמאה בנוסף לכל הגבינה)- לכו על ה'בויוס' של \nמיקי שמו\n!!!\n\n\nחדי העין בוודאי הבחינו ב'גושות החומות' שבלחם- אבוי חזיר. ממש אין בו צורך ולכן השמטתי אותו מן המתכון. מרגיש לי מתאים להוסיף עשבי תיבול, זיתים ועוד כיד הדמיון- אם היא טובה\n\n\n 3/4 1 כוס קמח\n\n\n2 כפיות אבקת אפיה\n\n\n1/2 כפית מלח + 1/3 כפית פלפל\n\n\n3 ביצים\n\n\n1/3 כוס חלב\n\n\n1/3 כוס שמן-זית\n\n\n180 גר. גבינת גרויאר מגוררת גס\n\n\nמחממים תנור ל- 180 צלסיוס/ 350 פרנהייט.\n\n\nמשמנים תבנית מאורכת 10 ס\"מ* 20 ס\"מ.\n\n\nמערבבים יבשים בקערה . בקערה נפרדת מערבבים ביצים, חלב ושמן-זית. מאחדים יחד יבשים ונוזלים ומערבבים גם את הגבינה. מעבירים לתבנית.\n\n\nאם רוצים לפזר משהו למעלה זה הזמן. אופים כ-40 דקות.\n\n\nמצננים מעט ואוכלים חמים.\n\n\n\n\nח \n\n\n\n\nל\n\n\n\n\nאהבתי\n \nטוען...\n\n\n\n\nקשור",
  "https://bissim.com/2011/08/01/garlic-bread/": ".\n\n\nבאופן אחראי במיוחד צפיתי את הבאות עלינו והכנתי מבעוד מועד. אתם יודעים, שלא תרגישו זנוחים.\n\n\nאת מתקפת הארגזים ובני הארגזים השארנו כרגע מאחור. הדיירים החדשים דיווחו שצבעו את הסלון בבז' חרדלי, שהבית נהדר ושהם 'ימשיכו באהבה' (במילים אלו, בחיי).  הם כנראה מבינים שגם בתים צריכים אהבה כי מי לא.\n\n\nאנחנו בינתיים שכרנו בית של מישהו אחר במקום אחר. זה השקט שלפני הסערה.  \n\n\n.\n\n\n\n\n.\n\n\nיצא  שדיברתי \nאיתה \nוזה הביא חשק לנסות ולהשתעשע עם הבצק המקסים שלה, שהושאל לי לספר בנדיבותה. חשבתי מלוח ונזכרתי בתענוגות הבאגט השומי והחמאתי שהיינו צולים בתנור, אי שם באמצע שנות התשעים (וגם היום אני חוטאת בו לפעמים) ומשם הגעתי ל'שמרים-שום' הזו.\n\n\nאם אופים כמוני, בתבנית מאורכת, אפשר לפרוס ממש כמו לחם. אם מכפילים כמויות ואופים בתבנית גדולה, אפשר להגיש לשולחן בארוחה משפחתית מיוחדת – כל אחד תולש לו שושנה שומית אחת. אפשר גם לאפות כלחמניות אישיות בתבנית שקעים של מאפינס או בכל צורת עוגת שמרים שאוהבים. מתקבל מאפה רך ומפנק, מלא בטעמים מלוחים ושומיים.\n\n\n.\n\n\n\n\n\n\n.\n\n\n\n\nלחם שום\n      כמות לתבנית מאורכת אחת 13*22 ס\"מ\n\n\nמחממים תנור ל- 180 מעלות צלסיוס/ 350 פרנהייט ומכינים תבנית משומנת קלות ומרופדת בנייר אפיה בתחתית. אם התבנית מעט יותר מאורכת, ניתן לחתוך את השושנים מעט יותר צרות וכך לקבל יותר מהן למילוי השטח.\n\n\nלבצק השמרים\n:\n\n\n1 כוס קמח רגיל\n\n\n1 כוס קמח חיטה מלאה\n\n\n1 כפית גדושה שמרים יבשים\n\n\nקורט סוכר\n\n\n3/4 כוס חלב חמים\n\n\n2 חלמונים\n\n\n2 כפות שמן -זית\n\n\n1/2 כוס עלי פטרוזיליה- קצוצים דק\n\n\n1/2 כפית מלח\n\n\nממיסים את השמרים בחלב ומסיפים קורט סוכר. מניחים בצד לכמה דקות בכדי לראות סימני חיים בכוס ובינתיים מערבבים יחד קמחים, מלח ופטרוזיליה בקערת מיקסר (אפשר גם באופן ידני כמובן). מוסיפים לקמח את תערובת השמרים- חלב, חלמונים ושמן ולשים באיטיות (בעזרת וו הלישה) עד לקבלת בצק אחיד. לשים במהירות בינונית כחמש דקות. הבצק אמור להיות רך מאד אך לא דביק. במידה והוא נראה דביק, מוסיפים כפית אחת של קמח בכל פעם ומערבבים היטב- שימו לב שלא להגזים בהוספת קמח.\n\n\nמעבירים את כדור הבצק לקערה משומנת קלות ומכסים היטב. מניחים לתפוח במקום חמים כשעה, או עד שהבצק מכפיל את נפחו.\n\n\nמרדדים למלבן גדול של כ- 40*60 ס\"מ ומורחים את המלית:\n\n\nלמלית השום:\n\n\n1/4 כוס שמן-זית\n\n\n2 שיני שום כתושה\n\n\nחופן עלי פטרוזיליה קצוצים\n\n\nמעט מחטי רוזמרין טרי- קצוצים דק\n\n\n5-6 זיתי קלמטה קצוצים\n\n\nמעט מלח\n\n\nאת העלה המרוח מגלגלים בסבלנות לנחש (כך שהנחש יהיה 60 ס\"מ אורך). חותכים את נחש הבצק ל- 12 שבלולים שוים. מניחים את השבלולים בתבנית במרווחים שוים. מכסים במגבת לחה ומתפיחים כ- 20-30 דקות במקום חמים עד שהשבלולים ממלאים כמעט את כל הרווחים שבינהם. (ראו תמונות מעל)\n\n\nאופים בתנור המחומם כ- 15 דקות, מברישים במעט שמן זית ואופים עוד 15 דקות.  כשמוציאים מן התנור מורחים ב:\n\n\nלמריחה סופית:\n\n\n1 שן שום טריה כתושה\n\n\nמעט שמן-זית\n\n\n .\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/09/17/challa-bread/": "ך\n\n\nקצת מצחיק לפרסם מתכון לחלה בדיוק בתום חג כל כך חלתי אבל ככה זה הסתדר לו. כי סופסוף פיצחתי את סוד החלה שלי והגעתי בערב החג למרקם הנכון, בזמן הנכון ובטעם הנכון. כל כך נכון שאני חייבת לתת לכם אותו. כל כך נכון שחברי אניני החיך אמרו 'יותר טעים מהצ'יז בורד' שזה למי שחי בינותנו, המחמאה האולטימטיבית. פשוט להתעלף וזהו.\n\n\nף\n\n\n\n\nף\n\n\nנתקלתי בשבוע שעבר במתכון לחלה ואח\"כ קראתי את הטוקבקים. מישהו כתב שם שזה ממש דומה למתכון של מישהו אחר בשינויים קלים ואיפה הקרדיט. אני מבינה מאיפה ההערה הזו מגיעה, מצד שני צריך לזכור ש \nחלה היא חלה היא חלה-\n זה יכול להיות שמן או חמאה, סוכר או דבש אבל בסוף זה מגיע תמיד לקמח, מים, שמרים. ככה פשוט. וזו הסיבה שדוקא השינויים הקטנים האלו, הם שיוצרים את ההבדל. זו שלי רכה ועסיסית ויש בה איזון נכון בין מלוח ומתוק ובין קל ללעיס. זהו, מצאתי את האחת.\nךללך\n\n\n \n\n\n\n\n\n\nך\n\n\nחמש שניות על שמרים וחלה:\n\n\n1. והעיקר- לא לפחד כלל!\n\n\n2. \nבהתפחה\n שימו לב- באזור חם ההתפחה  מהירה יותר. חוץ מטמפ' משנה גם מרקם הבצק – בצק 'קשה' יותר, יתפח לאט יותר מבצק רך מאד. לכן, זמן התפחה הוא לא תמיד פונקציה מדויקת במתכוני שמרים- צריך להסתכל, להרגיש וככל שתכינו יותר- תבחינו יותר.  בכדי לבדוק אם הבצק סיים לתפוח- מכניסים 1/4 אצבע לבצק- אם החור שנוצר נשאר, סימן שהבצק תפח דיו.\n\n\n3. לאחר \nחלוקת הבצק\n, כדאי לתת לו לנוח מעט. כל 'קריעה' בבצק, פוגעת בגמישות שלו והמנוחה מחזירה לו גמישות ומקלה על יצירת הצורה הסופית.\n\n\n4. בעת \nקליעת הצמה\n: שימו לב לקלוע בקלילות- לא צמוד או חזק מדי, על- מנת לאפשר לבצק מקום לגדול.\n\n\n5. \nהתפחה אחרונה\n: אם מתפיחים את הבצק יותר מדי, השמרים מגיעים לתנור החם במצב של תשישות ואין כוחם במותנם להתרומם עוד קצת. כל החוכמה בהתפחה היא להשאיר להם עוד אנרגיה לתפיחה נוספת בתנור החם. אם החלות 'נפתחו' מדי- סימן שלא הותפחו מספיק. אם לא 'נפתחו' בכלל ויצאו שטוחות- סימן שהותפחו יותר מדי.\n\n\nך                                                              אחרי\n\n\n                                                                         \n \n אחרי                                                                          ולפני\n\n\n\n\n               \n   ף\n\n\nגונבו לאוזני שמועות (חלילה לא טענות) שהמתכונים שלי לעיתים כתובים בדרך שמובנת רק לאנשים עם נסיון מטבח. אולי העובדה שלעיתים אינני מסבירה דברים שנראים לי טרויאלים הופכת את האמירה לנכונה, כמובן. לא אנקוב בשם המלין (מתחיל ב-ת' נגמר ב-י'), רק אומר בענווה שאת המתכון הזה אתן בצורה \nהכי מפורטת ומדויקת\n לה אני יכולה. נראה את זה ששמו מתחיל ב- ת' ונגמר ב-י' (או בר' כי אני כבר רואה את ההתחכמות מגיעה) מסיים את חגי תשרי מבלי לדווח על נ.צ. חלה…\n\n\n  \n  כ\n\n\nל\n \n\n\nך \n \n\n\n\n\nחלות\n    2 גדולות או 3 צרות כמו בתמונות\n\n\n1/4  4 כוסות קמח רגיל\n\n\n4 כפות  גדושות סוכר  \n\n\n2 כפיות מלח\n\n\n1 כף גדושה שמרים יבשים  (המרות שמרים ב- s.o.s )\n\n\n1 כוס מים חמימים\n\n\n1/3 כוס שמן\n\n\n2 ביצים\n\n\n1 ביצה+ 1 כף מים- למריחה מעל\n\n\n מה צריך?! מיקסר עם קערה +וו לישה (קפטן הוק), תבנית תנור גדולה ושטוחה מרופדת בנייר אפיה.\n\n\nבקערת מיקסר מערבבים קמח, מלח ו-4 כפות גדושות סוכר. ממיסים את השמרים בתוך חצי כוס מים  (לא חובה עם שמרים יבשים אבל ככה אני אוהבת) ומעבירים לקערת המיקסר בליווית חצי כוס מים נוספת, ביצים ושמן. מערבבים את החומרים עד לקבלת בצק אחיד. זה הזמן לבדוק שמא צריך להוסיף עוד טיפונת קמח או מים: לוקחים חתיכת בצק קטנטנה (אפונה) ומגלגלים בין הידיים- אם נהיה בצק חלק ונעים אתם בסדר. אם דביק נורא, מוסיפים עוד קמח.   \nאני מעדיפה את הבצק שלי רך מאד\n ולכן הזהרו מהוספת קמח מיותרת. במידה והבצק נראה מעט נוקשה ויבש- ניתן להוסיך כף או שתיים ( או עוד כמה אם צריך) של מים ולערבב היטב.\n\n\nמגבירים את מהירות המיקסר ולשים את הבצק כ- 5 דקות. העיסה הזו תהפוך מבצק דביק ומגורם לבצק חלק ונעים. מוציאים את הבצק החוצה ויוצרים ממנו כדור ע\"י תנועות שמחבקות את קצות הבצק למרכזו הפנימי התחתון של הכדור.\n\n\nמעבירים לקערה משומנת קלות ומגלגלים את כדור הבצק, כך שיעטף בשמן מכל הכיוונים. מכסים במגבת לחה או ניילון נצמד ומניחים במקום חמים. אני אוהבת באזור התנור שמתחמם לאיטו. שימו לב שלא חם מדי- עוד לא אופים!\n\n\nמתפיחים 40-60 דקות או עד שהבצק הכפיל את נפחו. מוציאים את הבצק מהקערה, מעבירים למשטח עבודה נקי ולשים מעט בכדי להוציא ממנו אויר. מחלקים- תחילה למספר החלות שאופים  ואח\"כ כל חלה לשלושה חלקים שוים. מכסים שוב במגבת ומתפיחים כעשר דקות.  לאחר שהבצק נח, מגלגלים כל חלק לנחש של בערך 30 ס\"מ (אני אוהבת לעשות את זה בשני חלקים: מגלגלת כל נחש למחצית האורך, מכסה במגבת וחוזרת אליו שוב בתורו, לאחר שהכנתי את כל האחרים והוא נח כמה שניות).  קולעים מכל שלושה נחשים צמה לא מהודקת- בכדי שישאר לבצק מקום לגדול ואת הקצוות מהדקים בעדינות כלפי מטה. מעבירים לתבנית מרופדת בנייר אפיה-  מתקבלות שתי חלות שאורכן בערך 30 ס\"מ או שלוש באותו האורך אך רזות יותר.  מכסים במגבת לחה ומתפיחים כחצי שעה או עד שהחלות נראות פי אחד וחצי מגודלן הראשוני. (שימו לב לתמונת הלפני-אחרי). מורחים היטב בביצה מעורבבת עם 1 כף מים ומפזרים מה שרוצים- שומשום, פרג, קצח או כלום.\n\n\nמעבירים לתנור שחומם ל -180 מעלות צלסיוס/ 350 פרנהייט ואופים כ- 30 דקות או עד אשר החלות שחמחמות ועגלגלות מראה. אני אישית לא אוהבת את טעם הקראסט של החלה כשהוא שחום ומשאירה אותן בהירות אבל בהחלט נתון לשיקולכם.. מתאפקים שלא להתנפל עליהן, מניחים להתקרר מכוסות במגבת.\n\n\n\n\nווווואלה!\n\n\n ך\n\n\nסימנים \n\n\nףף\n\n\n\n\nאהבתי\n \nטוען...\n\n\n\n\nקשור",
  "https://bissim.com/2011/08/13/tortill/": "הפוסט הזה נכתב בברקלי, נשלח מישראל ונראה רלוונטי יותר מאי פעם אחרי שיטוט בסופרמרקט המקומי… \n\n\n.\n\n\n\n\n..\n\n\nיש בישולים שהם הגיון פשוט ויש כאלו שהם פשוט קסם.  מים וקמח, שהופכים בדקות לכדור בצק נעים ורך, הם מסוג הדברים שמצליחים להפתיע אותי בכל פעם מחדש כאילו בפעם הראשונה.\n.\n\n\n.\n\n\n.\n\n\n.\n\n\nטורטיות הן הקרשים העגולים הללו שקונים בשקית בחנות אבל האמת היא, שהן יכולות להיות כל כך הרבה יותר!\n\n\nטורטיות של בית, רכות ותפוחות- משמחות ממש כמו פיתה טובה. למעשה, הכנתן מזכירה ממש הכנת פיתות טאבון, אלו שמתקבלות ללא כיס.   חוץ מזה הן דוברות ספרדית שוטפת-\n\n\n.\n\n\n\n\n ולפעמים נראות כמו הירח\n\n\n\n\n \n\n\n.\n\n\nמאז התחלתי להכין טורטיות בבית, קשה לחזור אל אלו הקנויות ואתם חייבים להאמין לי שזה לא מעודף זמן- יש משהו מרגיע וממכר בהכנה שלהן ומאד נוח להכין כמות נאה מהן ולהקפיא, נייר מפריד בין כל שתיים. אחר-כך, כל שנותר הוא לשלוף בעת הצורך ולחמם:\n\n\n.\n\n\nהבנים אוהבים את זה ככה\n\n\n \n\n\nוזאת שמכינה אוהבת את זה ככה..\n\n\n\n\nואתם- שימו מה שבא…\n\n\n \n\n\n\n\nטורטיות ביתיות\n   כ- 12        D.I.Y Delicious/ Vanessa Barrington\n\n\nלגדולים, שלא חייבים הגנה בפני נזילות, כיף להכין  אותן קטנות יותר-   2 מכל כדור בצק קטן.\n\n\nבכדי להקל על ההוצאה מן המקפיא- רצוי להניח פיסת נייר אפיה או נייר פרגמנט בין כל שתיים. את הערימה מכניסים לשקית וסוגרים היטב.\n\n\n1/2  2 כוסות קמח רגיל\n\n\n1/2 כוס קמח מלא\n\n\n1/2  1 כפיות מלח\n\n\n1 כפית אבקת אפיה\n\n\n2 כפות שמן צמחי\n\n\n2 כפות חמאה- חתוכות לקוביות קטנות\n\n\nבקערה מערבבים יחד את שני סוגי הקמחים, המלח ואבקת האפיה. מוסיפים את השמן והחמאה ובעזרת האצבעות מפוררים את השומן בקמח. מוסיפים כ- 1/4  1 כוסות מים חמימים, מעט בכל פעם ומערבבים ליצירת בצק בעזרת מזלג. מנסיוני, לעיתים אין צורך בכל כמות המים ולכן ב-14 הכוס האחרונה, רצוי להוסיף את המים באיטיות ולבדוק שלא לח מדי. משנוצר בצק, ממשיכים ללוש כשתיים -שלוש דקות, עד לקבלת בצק רך, נעים אך לא דביק.\n\n\nמכסים את הבצק במגבת לחה ונותנים לנוח כ- 15-20 דקות.\n\n\nמחלקים את הבצק ל- 12 חלקים ויוצרים מכל פיסה כדור עגול. מכסים שוב במגבת לחה ומניחים לכעשר דקות. (אפשר גם ליותר כל עוד המגבת לחה)\n\n\nמחממים מחבת ברזל או מחבת עם ציפוי. מרדדים כדור בצק לעיגול של כ- 20 ס\"מ (הבצק יהיה דק מאד) ומעבירים למחבת. צולים כדקה מכל צד, זהירות לא לשרוף. יתקבלו בועות חומות קטנות על גבי המאפה. מוציאים ומניחים במגבת נקיה.\n\n\nכשנכנסים לקצב, מרדדים כדור בצק בזמן שטורטיה אחת נצלת על האש.\n\n\nוזאת שמכינה אוהבת את זה ככה..\n\n\nפורסים רצועות דקות: פלפלים צבעוניים, בצל סגול ופלפל הלפניו.\n\n\nניתן להשתמש בפרוסות סטייק, חזה עוף, דג או שרימפס\n\n\nעלי כוסברה טריים\n\n\nמחממים היטב מחבת  בעלת ציפוי, מוסיפים מעט שמן ומניחים את פרוסות הבשר במחצית מהשטח ובמחצית השניה את הירקות. מתבלים במלח ובפלפל וצולים בקצרה.\n\n\nמעבירים לטורטיות, מוסיפים כוסברה טריה ומגישים עם פרוסות ליים ורוטב צ'ילי חריף\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/04/17/eggplant/": "פשוט שום\n\n\nיום רביעי הוא יום היוגה. האם זו רק היוגה או שמא המורה שלי, אין לדעת. אבל אני מכורה לה.\n\n\nקוראים לה ג'ניפר והיא בת 41 שנראת כמו בת 29. ויש בה משהו אמיתי ורגיש ואיזושהי פגיעות חשופה שגורמת לי לאהוב אותה. וכן, כמו יוגית אמיתית, השיעורים שלה מתחילים בדיבורים. תובנות חיים וחוויות שלה שכמובן מתחברים תמיד לקונספט השיעור.\n\n\nהיום היא דיברה על איך אנחנו לוקחים את היומיום שלנו כמובן מאילו. לא עוצרים מספיק להתענג ולהודות על הדברים הקטנים האלו שמרכיבים את השיגרה של חיינו.\n\n\nואני חשבתי על איזו קוטרית אני. בקטנה. זאת אומרת קוטרית על דברים קטנים כמו חוסר בזמן ומחלות ילדים. והזכרתי לעצמי שוב להוריד מינונים. גם חארם על האיש .\n\n\nאז מה אם שוב פעם יש לנו פישפשים והילדים עקוצים ונראים כמו פליטים?! אז מה אם המדביר הודיע לי שהבעיה היא לא הפשפשים עצמם אלא ה'מארח' שלהם שמתארח כנראה בצימר שמתחת לבית שלנו ואח\"כ גם שאל אם הבעל 'הנדימן' ואני נדתי ואמרתי שלא אבל הוספתי מהר רק בשביל לשמור על כבודו (וכבודי) שהוא מהאוניברסיטה 'ואתה יודע הם לא מבינים בזה כל-כך'… אז מה אם יכול להיות שזו לא חולדה אחת אלא שתיים, שלוש או אולי אפילו כל המשפחה?! אז מה אם לא מצאתי באינטרנט אף חברה שמטפלת ב'מארחים' גדולים ממשפחת המכרסמים שיש להם זנב ארוך ושמן ואולי זה סימן שאף אחד אחר באיזור לא סובל מהם, כי כולם אצלנו בבית??????? אז מה אם לפרינצי כואבת האוזן והנוסע המתמיד כרגע ב- L.A.?!   קטן עלי!\n\n\nכי כמו שג'ניפר אומרת  יש נשימה באפינו, קורת גג לראשנו, אוכל בצלחתנו. ויש אהבה. וכן, גם פשפשים. וחולדה. אחת אני מקוה.\n\n\nנמסטה.\n\n\n \n\n\nובכדי שאוכל שוב לדבר על אוכל… הנה משהו שקיבלתי מ'אורית של פרינסטון' (יש כמה אוריות וצריך סדר)  שהיא בין היתר צלמת וגננית ואשת המילה הכתובה. התמונה והשיר נשלחו אלי לכבוד האביב, מהגינה שלה.\n\n\n\n\nמשורר / יעקב רביד\n\n\n \n\n\nשים לבך אל שירת הציפורים\n\n\nואיך היא חוזרת על עצמה תמיד,\n\n\nותמיד היא נשמעת מפתיעה, אחרת.\n\n\nלבני אדם, השומעים כמו המשמעים,\n\n\nמסריה שונים בכל עת, לכל מזג.\n\n\n \n\n\nכבר עידנים רבים המחזור הזה\n\n\nעם הארץ, העולם, האלוהים.\n\n\nוהשירה רקומת תכנים במסוי לחנים,\n\n\nהיא הפנים, והיא החוץ.\n\n\nהיא כל מה שיש.\n\n\n \n\n\nלמי שיש.\n\n\n \n\n\nוממני אליכם- משהו שאצתי לעשות בכדי להתנער מה'מוקרמים' של הקריביים. פינוק פשוט, שנשמר במקרר ומשדרג כל דבר וכל סנדויץ' ובעיקר מזכיר לי ריחות של ילדות. שהלואי והיה לי תמיד במקרר.\n\n\n\n\n \nחצילים בתחמיץ\n \n\n\n \n\n\n \n\n\n חצילים מכל סוג שהוא (אני השתמשתי ב-3 חצילים סיניים שהם צרים, מאורכים וסגולים)\n\n\nשיני שום קלופות ופרוסות דק (2-3 שיני שום על הכמות שהכנתי)\n\n\nמחממים תנור לחום מכסימלי.\n\n\nפורסים או חותכים את החצילים לכל צורה בה חפצים. ממליחים בנדיבות ומניחים ל-20-30 דקות. מנגבים את החצילים היטב ומעבירים לתבנית צליה. מורחים בנדיבות בשמן- זית או שמן רגיל וצולים עד שהחצילים משחיים מעט ומתרככים.\n\n\nמסדרים בצנצנת בשכבות עם פרוסות השום ועלי הדפנה.\n\n\nלתחמיץ:\n       הנוזלים אמורים לכסות את החצילים- כך שיתכן ותצטרכו להכפיל או לשלש…\n\n\n1/2 כוס חומץ תפוחים\n\n\n2/3 כוס מים\n\n\n1/2 כפית סוכר\n\n\n1-2 עלי דפנה\n\n\nלהביא לרתיחה בסיר קטן ולקרר מעט.\n\n\nלצקת מעל לצנצנת, עד לכיסוי.\n\n\nלשמור במקרר אפילו שבועיים.\n\n\n\n\n  \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2017/01/23/pickels/": ".\n\n\nח מ ו צ י ם\n\n\n  יש בהם כוח לעשות קסמים בכל סנדויץ' עבש, בכל ארוחה משמימה\n\n\nכמו צבעים על קנבס, כמו זיקוקי דינור.\n\n\nצאו והחמיצו. ירקות לא פנים.\n\n\n \n\n\n\n\n צילום תמונה: נירית גור-קרבי\n\n\n.\n\n\n \nחמוצי הבית \n\n\n\n\n\n\n\n\n\n\n.\n\n\n\n\nחמוצי הבית \n\n\n – \nאת החמוצים הבסיסיים שלי אני מתחילה תמיד בתערובת מבושלת של חומץ אורז (טעמו מעודן יותר), מים ומלח. המאתגר שבה הוא שכל ירק דורש כמות שונה של מליחות, לכן אני לא נותנת כאן מתכון אחיד וגורף. אחר כך, לפי מצב החשקים ומצב הרוח, אני מוסיפה לכל צנצנת תבלינים יבשים או עשבי תיבול. את התבלינים היבשים מוסיפים לנוזל המתבשל בכדי שיגיעו למיצוי טעמים, את עשבי התיבול מוסיפים במזיגת נוזל הבישול לצנצנת.\n\n\n.\n\n\n.\n\n\nחמוצי פטריות בתימין\n     צנצנת אחת בינונית\n\n\n~ 350 גרם פטריות בייבי פורטובלו\n\n\n2 שיני שום גדולות\n\n\n2-3 ענפי תימין\n\n\n1/2 כוס חומץ אורז\n\n\n3 כוסות מים\n\n\n3 כפיות מלח (Kosher salt)\n\n\nפלפל שחור גרוס טרי\n\n\nמעט שמן-זית\n\n\nפטריות\n קטנות משאירים בשלמותן, את הגדולות יותר חוצים או פורסים לרבעים. בוחרים בצנצנת שתכיל את הפטריות בצפיפות ומפזרים בינהן את פרוסות שיני השום והתימין.\n\n\nבסיר קטן מביאים לרתיחה את החומץ, המים והמלח ומתבלים בפלפל שחור.\n\n\nיוצקים את הנוזל החם על הפטריות, יוצקים שכבה דקה של שמן-זית מעל ונותנים להתקרר מעט לפני שאוטמים במכסה. את הנוזלים הנותרים כדאי לשמור- מוסיפים מהם לצנצנת לכדי כיסוי הפטריות, לפני הסגירה.\n\n\nנותנים לפטריות לשבת שנוזליהן יום. למחרת בודקים תיבול, איכשהו כמעט תמיד חסר מלח. ניתן להוסיף ישירות לצנצנת או להשאיר לעתיד ולזרות בעדינות מעל, לפני ההגשה, בליווית עוד זילוף של שמן-זית איכותי.\n\n\nשומרים בערך שבוע (לפעמים יותר).  בחוץ (אם לא חם) או במקרר.\n\n\n.\n\n\n.\n\n\nחמוצי שומר וטרגון\n      צנצנת אחת קטנה\n\n\n– אם אתם מאוהבי הטעם האניסי הנפלא- אלו ישמחו אתכם מאד!\n\n\nמאחר ויש להם דרישה מוגבלת בבית שלנו, אני מכינה מהם צנצנת קטנה אבל אם אצלכם יש ביקוש, כמובן שניתן להגדיל כמויות על אותו רעיון.\n\n\n.\n\n\n1/4 כוס חומץ אורז\n\n\n1 כוס מים\n\n\n1 כפית מלח\n\n\nשומר גדול\n\n\n2-3 ענפי טרגון\n\n\nחוצים\n את השומר ופורסים אותו דק דק. דוחסים היטב לצנצנת שתכיל אותו ומפזרים בין השכבות את עלעלי השומר הקטנים ואת הטרגון.\n\n\nבסיר קטן מביאים לרתיחה את החומץ, המים והמלח ואז יוצקים אותם בזהירות לצנצנת, כך שיכסו את השומר הפרוס. יוצקים מעל שכבה דקה של שמן זית וסוגרים מיד היטב.\n\n\nנותנים לטרגון לשחות בשלווה יום וטועמים. אם חסר מלח ניתן להוסיף לצנצנת ולנער בעדינות או לזרות בעדינות מעל לפני ההגשה.\n\n\nשומרים במקרר.\n\n\n\n\n.\n\n\nחמוצי גזר בגרגרי כמון וכוסברה\n    צנצנת אחת בינונית\n\n\n– אם אתם חפצים בגזרים רכים מעט, ניתן להכניסם לנוזל החם, להביא לרתיחה ולהעביר לצנצנת להתקרר. לגזרים פריכים יותר, מוזגים את הנוזל החם מעל לגזרים כשהם כבר בצנצנת. גזרים הם קשי עורף ולכן ישמחו לשבת בנוזל ההחמצה מעט יותר בכדי לספוג טעמים באופן מירבי.\n\n\n.\n\n\n4-5 גזרים\n\n\n2 שיני שום- פרוסות\n\n\n1/3 כוס חומץ אורז\n\n\n1/2  1 כוסות מים\n\n\n2 כפיות מלח\n\n\n2 כפות סוכר\n\n\n1/2 כפית מכל סוג זרעים: כמון, כוסברה, שומר\n\n\nצ'ילי יבש -לפי הטעם\n\n\nקולפים\n את הגזרים וחותכים למקלות. מכניסים לצנצנת שתכיל אותן בצפיפות יחד עם שיני השום הפרוסות.\n\n\nבסיר קטן מביאים לרתיחה: חומץ, מים, מלח, סוכר ותבלינים. יוצקים את הנוזל החם לצנצנת, עד לכדי כיסוי הגזרים וסוגרים במכסה.\n\n\nמחכים יום-יומיים בכדי לתת לגזרים לספוג טעמים. אם חסר מלח, ניתן להוסיף לצנצנת ולנער בעדינות (הגזרים ישתו אותו) או לפזר מעל בעדינות, בעת ההגשה.\n\n\nשומרים על השיש (אם לא חם) או במקרר.\n\n\n.\n\n\nחמוצים פשוטים וחריפים\n\n\n\n\n\n\n\n\n.\n\n\n\n\nחמוצים פשוטים וחריפים\n\n\n את הפשוטים הנפלאים והמהירים האלו למדתי להכין מבנות משפחת רוקח, שזהו להן מתכון משפחתי. תמציתם בחמיצות רבה וחריפות אשששש- אחרת זה לא זה.\n\n\n– באים כאן טוב כל הפריכים למינהם: פרחי כרובית קטנים, גמבה, גזרים, צנוניות, סלרי, לפת, קולורבי, דייקון. את המועדפים עלי אני נותנת המתכון ואפשר לראות בתמונה שמעל.\n\n\n– סוגי פלפלים חריפים:  ה\nהלפניו\n ירוקים ועבים וחריפותם הגיונית לרוב (פה ושם נופלים על אחד אכזרי). ה\nסרנו\n קטנים וצרים יותר, ירוקים וחריפים מאד. אפשר כמובן להשתמש בסוגי צ'ילי אחרים אבל שוב, החמוצים האלו יופיים בחריפות עזה.\n\n\n– האחיות רוקח מוסיפות לחמוצים פרוסות דקות של לימון אחד (לי זה מריר מדי)- וזה כמובן אפשרי בהחלט.\n\n\n3 קולורבי/ דייקון/לפת צבעונית\n\n\n3 גזרים\n\n\n5-6 צנוניות\n\n\n2-3 הלפניו- פרוסים לרבעים לאורכם\n\n\n1 סרנו- פרוס לרבעים לאורכו\n\n\n8-9 לימונים עסיסיים\n\n\nמלח (כמה? הרבה)\n\n\n.\n\n\nפורסים את הירקות איך שמתחשק, מערבבים עם הידיים בקערה רחבה עם הרבה מלח. מוסיפים את החריפים ומיץ מכל הלימונים. המיץ צריך לעבור את מחצית גובה הירקות- אם חסר, יש לסחוט עוד לימון או שניים. מערבבים היטב (עם כף בבקשה) ונותנים לעמוד על השיש כמה שעות. מדי פעם, כשעוברים ליד, נותנים ערבוב טוב. במהלך השעות האלו הירקות מפרישים נוזלים ומתרככים מעט. מעבירים לצנצנת שתכיל אותם ודוחסים אותם מטה, כך שרובם מכוסים בנוזלים.\n\n\nשומרים במקרר כחמישה-שישה ימים. אני מוצאת שטעמם משתבח ומתעדן- כך שלהכין מראש מומלץ. אפשר כמובן לאכול באותו יום.\n\n\n \n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/16/cucmber/": "גדלתי במעוז-אביב  של שנות ה-70, בילדות שזכורה לי עם הרבה רגליים יחפות, חברים וצופים. בתים משותפים של 4 קומות ושכנים שמכירים אחד את השני כמו קרובי משפחה.\n\n\nבדירה הצמודה אלינו גרה משפחת שני וביתם היה ביתי השני. שונה לחלוטין משלי. פחות חוקים, יותר בלגן ולכן עבורי, הרבה יותר קסם. אבא של אפרת, יעקב שני (כמובן שיש בינהם קשר), אהב אוכל טוב  והאמת היא שאז, בעידן ממרח השחר העולה ופריחת המרגרינה, הוא נראה לי קצת מוזר. היום אני יודעת שהקדים את זמנו. אני זוכרת את הטקסיות בה היה מכין את האוכל- מגרר עגבניות על פומפיה, מוסיף להן סחוג ושמן-זית וטובל בהן פיתות קלויות. הוא אכל דברים שלא היו אצלי בבית ואכל אותם בדרכים שלא הכרתי, והוא אהב חריף. הוא נהג להחמיץ מלפפונים שהיו חריפים תופת וכשאנחנו הילדים היינו משחקים קלפים, עונשו של המפסיד היה לאכול מלפפון חמוץ. עד היום אני זוכרת את כאב ההפסד.\n\n\nלא התכוונתי לכתוב על מלפפונים חמוצים אבל הם יצאו כל-כך טוב. פריכים, חמוצים, מלוחים וחריפים בדיוק במידה. בתהליך ההכנה שלהם יש משהו מספק כמו בהכנת לחם. בסיסי וביתי. וזה נכון שההכנה פשוטה באופן מגוחך, רק שצריך להקפיד על כמה דברים:\n\n\n1. יש לבחור במלפפונים קטנים, טריים ומוצקים.\n\n\n2. באף שלב אין לדחוף את האצבעות לצנצנת!  החיידקים שיתגלצ'ו לצנצנת יגרמו לעובש לבנבן ולריקבון של המלפפונים.\n\n\n3. האויב הגדול ביותר של אלו הוא מחסור במלח- הוא גורם להם לצאת מותססים ודהויים. במידה ויצאו לכם מלוחים מדי, שופכים מעט מהנוזלי ומוסיפים במקומם מעט מים רגילים, לפני שהצנצנת נכנסת למקרר.\n\n\n4. על מתכון הבסיס אפשר להוסיף: גרגרי חרדל, עלי דפנה, זרעי חרדל וגרגירי פלפל שחור שלמים.\n\n\n \n\n\nבראשית\n\n\n \n\n\n…ובסוף. \n\n\n\n\nמלפפונים חמוצים\n\n\nצנצנת גדולה- נקיה ואטומה\n\n\nמלפפונים קטנים שימלאו צנצנת גדולה\n\n\nצרור קטן של שמיר\n\n\n1-2-3-4 פלפלים חריפים , טריים או מיובשים- על פי מידת הרצון\n\n\n3-4 שיני שום חצויות\n\n\n1 כפית גדושה של מלח על כל כוס מים\n\n\n1 כפית מלח נוספת\n\n\n1 כף חומץ\n\n\nמרפדים את תחתית הצנצנת במחצית מצרור השמיר.\n\n\nמשכיבים את הצנצנת וממלאים במלפפונים בצפיפות. הצפיפות הזו תמנע מהם לצוף מאוחר יותר. מפזרים בין המלפפנים את שיני השום והפלפלים. מוסיפים עוד כמה מלפפונים מעל ומכסים בשארית צרור השמיר. ממיסים כל פעם 1 כפית גדושה של מלח בכוס מים ומוזגים מעל. בכוס האחרונה ממיסים גם את כפית המלח הנוספת ומוסיפים גם את החומץ. חשוב שהנוזלים יכסו את המלפפונים לגמרי ואם יש משקולת שניתן להניח בתוך הצנצנת לפני סגירתה- זה נהדר. אוטמים את הצנצנת ומניחים על צלחת במקום שמשי ומואר.\n\n\nהמלפפונים ישנו לאט את צבעם מירוק חי לירוק זית. הם יהיו מוכנים לאחר ארבע עד שישה ימים בערך, תלוי בעונה. מעבירים למקרר ושומרים בנוזלים.\n\n\n* הפרסי מהחנות של הפרסים סיפר לי היום שהוא מוסיף לחמוצים קצח. שווה ניסיון.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/02/15/pickeled-ginger/": ".\n\n\nוולנטיין היום וגם פורים מתקרב ולי אין לבבות אכילים ומצולמים למשעי ואת מתכון אוזני ההמן שלי כבר חלקתי אתכם מזמן\n\n\nשטויות, מי שפה כבר זמן יודע לא לבנות עלי. אני נוטה לדחות דברים ש'צריך לעשות' לסוף, וכשהסוף מגיע אני דוחה אותם למחר ואחר כך ממשיכה לשבוע הבא.\n\n\n .\n\n\n\n\n .\n\n\n\"בדיוק רציתי להגיד לך שקיבלתי לאחרונה הערות שאני לא מוזכר מספיק בבלוג\" אומר לי האיש משועשע בעודי מנסה לעבוד על הדברים שדחיתי בחודש שעבר מהחודש שעבר לפניו, \"ובאמת תראי איזו פריחה יש בבלוג כשאני כן!\" הוא ממשיך בשמחה. יש לו חוש הומור נפלא לאיש וזה בא לו יפה במיוחד כעת, כשהוא כבר עומד טיפל'ה יותר ישר. ויאמר לזכותו שלא אכפת לו באיזו קונוטציה יבוא האיזכור, זה באמת לא מזיז לו.\n\n\nאז היום החלטתי להקדיש פוסט קטן, לא גרנדיוזי או דביק אלא חמים ומעניק תשומת-לב (\"אמא, זה יעבור לאבא או שהוא ישאר תמיד עקום?!\") לעקום הכי סימפטי בשכונה-\n\n\n . \n\n\n\n\nאיש הבית הוא מהאנשים האלו שתמיד תמיד יבקשו עוד ג'ינג'ר בסושיה, מפוארת ואיכותית כשתהיה. למעשה, הוא יכול לשאוב נחת גדולה מקערית שלמה של ג'ינג'ר מוחמץ, לעיניו הקמלות של איש הסושי.  פדיחות.  לפחות הוא לא אוכל עם מזלג.\n\n\n*   *   *   \n\n\n\n\nג'ינג'ר נהדר בצנצנת\n\n\nקונים.\n ~200 גר'. עדיף למצוא ג'ינג'ר צעיר, מוצק ומעט ורדרד אבל אם לא (שלי היה לגמרי רגיל) אפשר להסתפק בג'ינג'ר מוצק וטרי שלא יבוא עליכם עם סיבים.\n\n\nקולפים\n. אפשר עם קולפן ואפשר כמו במסעדות עם דופן הכף.\n\n\nפורסים\n. בסכין קטנה וחדה, עם סבלנות, דק דק דק. אם קשה סימן שלא הקשבתם לאלו: \"ג'ינג'ר מוצק וטרי\", \" בסכין חדה\". אם זו הסבלנות, יש לזה כדורים.\n\n\nמבשלים.\n מביאים לרתיחה 3/4 כוס סוכר + 1 כוס מים. מוסיפים את הפרוסות ומבשלים כ-5 דקות. סוחטים מיץ מלימון קטן שלם. מעבירים לצנצנת ושומרים במקרר לאחר הקירור.\n\n\nואז מה? \nאו. שאלה יפה. חוץ מאופציית המשקה הכל ספקולציות כי טרם הכנתי: אפשר לרסק עם נענע ולימון, מי סודה או מי קרח לקבלת משקה טעים ונעים. אפשר להוסיף לתה עם פרוסות תפוז ומקל קינמון ולשלב בקוקטיילים. אפשר להוסיף לתבשיל עוף או לקארי, לקצוץ לרוטב של סלט, להכין ממרח חמוץ מתוק. \nמחכה לראות אם למישהו ניצת הדמיון.\n\n\n*   *   *\n\n\n*\n ובהזדמנות (נוספת) זו, הרשו לי שוב להתנצל על שתי טעויות הדפוס שנפלו בהדפסה הראשונה של 'ביסים' הספר, על אף כל עורכיו והגהותיו\n\n\n עמוד 58, אוזני המן: נשמטו השורות:  חומרים למלית:  180 גר' פרג טחון, 1 כוס חלב\n\n\nעמוד 24, עוגת שיש: 2 כוסות סוכר ולא 3! ואני אוסיף שאפילו פחות יספיק כי הסוכר בארץ מתוק אש.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/03/01/pickles-and-carrots/": ".\n\n\n.\n\n\nפעם בשבוע  האחות ואנכי נפגשות אצל הים למען הספורט. עאלק ספורט וכי על מי אני עובדת, הלוא זה רק בגלל סנדוויץ' ההרינג של שרי בבגאט מתפצפץ עם כוסית של וודקה, זה למה.\n\n\nועוד קבוע בלתי משתנה במשוואה היא הקניה החטופה בשוק המקורה בין ביס לביס, כי בלי גזר צבעוני אני לא חוזרת הביתה. ולא כי הגזר הזה הוא הכי טעים ומתוק בעולם, אלא פשוט משום שיופיו הורג אותי ברכות וכל גזר הוא יחיד ומיוחד ושונה, מנומר ברשת אקראית של צבעים המתגלים במלוא תפארתם בעת הקילוף. מחזה מפעים של הטבע.\n\n\nואז מה?! אם לא \nצלוי בפשטות בתנור\n– מוחמץ, מסולטט או אפוי עוגות ורדרדות ללא אף טיפה של צבע מאכל\n\n\n.\n\n\n..\n\n\n\n\nחמוצי גזר צבעוני, צנונית וקולורבי   \nלצנצנת אחת גדולה\n\n\nחמוץ-חריף-מתוק אלו הטעמים המוקצנים של החמוצים הללו וזה מרענן ומוסיף עניין לארוחה וגם נאה להפליא על עדן החלון\n\n\n* אם משתמשים בגזרים האלו, נצבע צבע המשרה בורוד בוהק שאפילו הקולורבי שותה בהנאה\n\n\n* אם אין גזרים צבעוניים, גם בני הדודים הרגילים במחוזותנו יהיו מצוינים\n\n\n* אם בכל זאת רוצים צבעוני בעיניים, ניתן להוסיף חתיכת סלק לצנצנת וזה יביא את הורוד\n\n\n~7 גזרים מכל סוג שהוא\n\n\n2 קולורבי או לפתות\n\n\n2 צנונים גדולים או כמה צנוניות\n\n\n4 כוסות מים\n\n\n2 כוסות חומץ הדרים/תפוחים\n\n\n3 שיני שום פרוסות\n\n\n1  פלפל צ'ילי קטן פרוס דק (אם אתם לא רוצים חריף, שימו פחות)\n\n\n2-3 פרוסות לימון ללא הקליפה- חתוכות לרבעים\n\n\n1/2 כפית מלח\n\n\nקולפים את הגזרים ופורסים לעיגולים.  קולפים את הקולורבי ו/ או הלפת , חוצים לשניים ופורסים. שוטפים היטב את הצנון, חוצים ופורסים. מעבירים לסיר גדול, מוסיפים את המים והחומץ ומביאים לרתיחה. מבשלים ברתיחה כדקה, מכבים את האש ונותנים להתקרר מעט בסיר.\n\n\nמשהתקרר מעט, מעבירים את הירקות לצנצנת גדולה בעזרת כף מחוררת ומפזרים  בינהם את השום, הלימון והצ'ילי.  מוסיפים לצנצנת את המלח ומכסים בנוזלי הבישול. שכסים בשכבה דקה של שמן זית, נותנים להתקרר לגמרי וסוגרים היטב במכסה.\n\n\nהחמוצים טעימים כבר אחרי ארבעה ימים אבל יספגו טעמים וישתבחו משהיה ממושכת יותר. שומרים על עדן החלון בימים קרירים או במקרר בימים חמים ומשתמשים אך ורק במזלג נקי להוצאת הירקות מהצנצנת. במידה וחסר לכם איזון של איזשהו טעם, ניתן להוסיף  באיחור.\n\n\n\n\n \n\n\n\n\n.\n\n\n\n\nסלט הגזר של עופרי\n\n\nסלט טעים, רענן ואהוב במיוחד מבית היוצר של \nעופרי\n מקייטרינג \n'זוטא'\n\n\nאת הבוטנים עופרי קולה ומקלפת  בעצמה  אבל אפשר להשתמש באלו הקלויים ולשים לב לכמויות המלח שמוסיפים מאחר ואלו כבר מגיעים מומלחים.\n\n\nשימו לב שהתיבול מושפע מאד מסוג וטעם הגזר ומסוג שמן השומשום.  אני ממליצה לתבל בשלבים ולהמשיך ולהוסיף ככל הנדרש לפי הטעם\n\n\n5 גזרים עבותים קלופים\n\n\n1 לימון\n\n\n2 כפיות שמן שומשום\n\n\n2 כפיות שמן קנולה\n\n\n1 כפית סילאן\n\n\nמלח\n\n\nחופן בוטנים – קלויים וקצוצים גס\n\n\nחופן עלי כוסברה טריים\n\n\nמגררים את הגזרים במעבד מזון על פומפיה גסה, אלא אם בא לכם שרירי ידיים מפותחים ואז גם פומפיה רגילה תהיה מצוינת.\n\n\nמתבלים, מערבבים, טועמים ומתקנים וחוזר חלילה עד שרואים כי טוב!\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/06/03/tahini-eggplants/": ".\n\n\n\n\n.\n\n\n\n\n\n\n\n\n.\n\n\n\n\n\n\n\n\n.\n\n\n\n\n.\n\n\n\n\n\n\n\n\nפטרוזיליה עם (קצת) טחינה\n\n\nבטחינה של כרמית (הידועה בביתנו בשם חיבה 'טחינה עצבנית')- יש  צרורות פטרוזיליה (!) ואף לא טיפה אחת של מים, רק לימון!\n\n\nואוו, בואו נדבר על אינטנסיביות.\n\n\n על לחם קלוי עם חציל, אגוזי מלך וחריף היא מעדן…\n\n\n1/2 קופסאת טחינה גולמית  \n\n\n2 צרורות פטרוזיליה גדולים\n\n\n2-3 שיני שום קלופות  \n\n\n5-6 לימונים/ ~ 3/4 כוס מיץ לימון טרי\n\n\nמערבבים הכל יחד במעבד המזון ומאזנים תיבול לפי הטעם.\n\n\nמעבירים למקרר שם הטחינה תתמצק לכדי ממרח סמיך לאחר כשעה.\n\n\n\n\n.\n\n\n\n\n\n\nחצילים מוחמצים בעשבי תיבול     \n ~18 פרוסות\n\n\nכיף גדול לדעת שיש את אלו במקרר- הם הופכים כל פרוסת לחם משעממת למשהו משמח\n\n\nאם אין גריל אפשר לצלות בתנור\n\n\n2 חצילים גדולים\n\n\nמעט שמן לריסוס או הברשה קלילה\n\n\n1/4 כוס שמן-זית\n\n\n1/4 כוס חומץ משובח (אם הוא מהסוג הברוטלי חמוץ, יש לשים פחות) * אפשר גם קצת בלסמי\n\n\n~ 1/4כוס עשבי תיבול מכל סוג שיש\n\n\n1 שן שום קצוצה דק דק\n\n\nמלח ופלפל גרוס טרי\n\n\nפורסים את החצילים לפרוסות עבות של כ-1 ס\"מ ומשמנים בקלילות (ריסוס או הברשה קלילה).\n\n\nצולים על הגריל (או בתנור) על חום בינוני כעשרים דקות או עד שפרוסות החציל שחומות ורכות.\n\n\nמערבבים יחד שמן-זית, חומץ, עשבים ושום. מתבלים בנדיבות במלח ובפלפל.\n\n\nמעבירים לכלי רחב, יוצקים מעל את תערובת השמן והחומץ- זה נראה כאילו אין מספיק רוטב אבל יש! החצילים החמימים שותים בשמחה את כולו ולכן כדאי להזיז אותם מכאן לשם, בכדי שכולם יקבלו שוה בשוה. כמו כן, נחמד לכסות במכסה בכדי שיתאדו להם עם הרוטב והעשבים ויקלטו טעמים.\n\n\nנשמר מצוין\n\n\n\n\n .\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/05/28/dips-and-tips/": "–   –   –\n\n\n\n\n–   –   –\n\n\nהפוסט הזה, על דברים שכיף שיש במקרר, אין צורך להכביר בו במילים\n\n\nהוא מסביר את עצמו\n\n\nהוא לא זקוק לסיפור על בן הדודה שהגיע עם זוגתו באישון לילה בדיוק בעיצומה של הפסקת חשמל\n\n\nולא על העץ שנפל כמה שעות קודם, באמצע הרחוב הקטן שלנו ושיתק את כולו\n\n\nהוא לא מצריך תיאור דרמטי של הליכה בחשיכה או ארוחה בחוץ לאור נרות\n\n\nגם לא של הצנצנות שנשלפו מהמקרר ויחד עם כיכר לחם טובה וכמה גבינות הפכו ליופי של ארוחה\n\n\nאז אני אחסוך\n\n\nלכם ולי\n\n\nורק אשלח כמה מתכונים\n\n\nבאהבה גדולה\n\n\n–   –   –\n\n\n\n\n–   –   –\n\n\n \nפסטו פטרוזיליה ואגוזי מלך\n\n\n\n\n\n\n–   –   –\n\n\nפסטו פטרוזיליה ואגוזי מלך\n   צנצנת קטנה\n\n\nפסטו יכול להתערבב מכל סוג עשב אחר שתרצו ( כוסברה, נענע, בזיליקום, שמיר, אורגנו, מרוה וגם ירוקים שריריים יותר כמו קייל, ארוגולה, תרד וכו') בשידוך עם כל אגוז שתרצו (פקאן, צנובר, שקד, פיסטוק, לוז וכו')\n\n\nהוא ריחני ונהדר מעל תפוח אדמה לוהט, פסטה , סנדויץ' ואפילו ברוטב לסלט\n\n\n1/2 צרור פטרוזיליה גדול (גבעולים עבים במיוחד יש להוריד)\n\n\n1/4 כוס אגוזי מלך\n\n\n1 שן שום קטנה- קצוצה\n\n\n1/2 כוס פרמז'ן מגוררת\n\n\n1/4 כוס שמן-זית\n\n\nמלח ופלפל גרוס טרי- לטעם\n\n\nבמעבד מזון קטן, קוצצים תחילה: פטרוזיליה, אגוזים ושום. לאחר מכן מוסיפים את הפרמז'ן ושמן-הזית, מערבלים היטב עד לקבלת ממרח חלק ואחיד ומתבלים.\n\n\nשומרים במקרר בצנצנת אטומה כעשרה ימים.\n\n\n–   –   –\n\n\nטפנד\n\n\n\n\n\n\n–   –   –\n\n\nטפנד- ממרח זיתים \n   צנצנת קטנה\n\n\nכשמכינים בבית הוא פי מליון יותר שווה מהקנוי. משדרג כל כריך.\n\n\n1/2  1 כוסות זיתי קלאמטה – ללא חרצנים (כ- 230 גרם)\n\n\n1/3 כוס שמן-זית\n\n\n1 שן שום- קצוצה\n\n\n1 כפית חומץ איכותי\n\n\n1 כפית עלעלי עשבי תיבול טריים- רוזמרין, תימין, מרווה\n\n\nמכניסים את כל המרכיבים למעבד מזון ומרסקים עד לקבלת ממרח בעל חתיכות קטנות, לא חלק לגמרי. מתבלים במעט מלח אם יש צורך ובפלפל.\n\n\nשומרים במקרר בצנצנת אטומה, כשבועיים בערך.\n\n\n–   –   –\n\n\nהירוק\n\n\n \n\n\n\n\n–   –   –\n\n\nהירוק\n   צנצנת קטנה\n\n\nהירוק הוא לא ממש ממרח, אלא יותר תערובת גסה של עשבים ושקדים, שמוסיפה טעם עז לכל כריך ומזכירה לי מעט פלאפל.  נהדר במיוחד על חומוס או גבינה, עם ביצה קשה וחריף.\n\n\n1/2 צרור גדול מכל אחד : פטרוזיליה, כוסברה, נענע\n\n\n1 שן שום גדולה\n\n\n1/2 כוס שקדים\n\n\nגרירה מלימון שלם/ גרירת תפוז\n\n\n4 כפות שמן-זית\n\n\nמלח ופלפל גרוס טרי\n\n\nצ'ילי פלייקס – אם רוצים\n\n\nמכניסים את כל המרכיבים למעבד המזון וטוחנים יחד עד לקבלת תערובת אחידה אך לא חלקה לגמרי.\n\n\nשומרים בצנצנת אטומה כשבוע.\n\n\n–   –   –\n\n\n כדורי שוקולד\n\n\n\n\n–   –   –\n\n\nכדורי השוקולד של \nמיכל וקסמן\n \n   כ- 30 כדורים\n\n\nכמה שהם מעולים!\n\n\nמכינים בעשר דקות, טומנים במאחורה של המקרר ומוכנים לכל אורח מזדמן או כמיהה למתוק איכותי ובריא. אפשר לשחק עם סוג האגוז ולהוסיף עניינים.\n\n\n12 תמרים יבשים \nרכים\n – מגולענים\n\n\n1/2  1 כוסות אוגזי פקאן\n\n\n1/2 כוס קקאו משובח\n\n\n1 כפית סירופ מייפל\n\n\nמכניסים, טוחנים היטב, מכדררים, מגלגלים בקוקוס. שומרים במקרר.\n\n\n–   –   –\n\n\n \nממרח נוטלה של בית\n\n\n\n\n\n\n–   –   –\n\n\n \nממרח נוטלה של בית\n   צנצנת קטנה\n\n\nבהשראת כדורי השוקולד בא הממרח הזה. וכשהילדים אוכלים ממנו על טוסט אחרי שחוזרים מבית ספר, זה אפילו מרגיש קצת בריא.\n\n\nאני מניחה שניתן להחליף בשוקולד חלב, שיתן תוצאה מתוקה יותר אבל לא ניסיתי.\n\n\n1 כוס אגוזי לוז קלויים (לא מלוחים)\n\n\n1 כף שמן צמחי\n\n\n4 תמרים יבשים רכים- מגולענים\n\n\n100 גרם שוקולד 70%\n\n\n1/2 כוס חלב\n\n\nמעבירים את האגוזים למעבד המזון וטוחנים היטב כשתי דקות, מדי פעם עוצרים ומורידים מה שנצמד לדפנות.\n\n\nמוסיפים את השמן וממשיכים לטחון כשתיים-שלוש דקות נוספות.\n\n\nמתקבל ממרח שדומה שמרקמו לחמאת בוטנים- שומני וכמעט חלק. אפשר תמיד להמשיך בטחינה עד שמרגיש נכון.\n\n\nבינתיים ממיסים את השוקולד במיקרו.\n\n\nמוסיפים את התמרים למעבד המזון וטוחנים היטב יחד. מוסיפים את השוקולד והחלב וטוחנים היטב. מקפידים תוך כדי לערבב מדי פעם מה שלמטה ומה שבצדדים. עוצרים ככשמתקבל ממרח אחיד ומבריק.\n\n\nמעבירים לצנצנת ושומרים במקרר כשבוע. עלאק.\n\n\n \n\n\n \n–   –   –\n\n\nעוד דברים שמשמחים מקררים\n\n\n (את שלי לפחות)\n\n\nרומסקו- ממרח פלפלים מ ע ו ל ה\n\n\nלימונים גן-עדן\n\n\nעגבניות בצנצנת\n\n\nחצילים בעשבי תיבול\n\n\nחצילים בתחמיץ של אמא\n\n\nטחינה ירוקה\n\n\nתותים מבושלים\n\n\nריבת שזיפים וורדים\n\n\n \n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/06/15/seeds-rounds/": ".\n\n\nאז בסוף נשברנו \nוהבאנו כלב\n, נמושות חסרות עמוד שדרה שכמותנו\n\n\n\n\nואמרו לי אוהבי ומוקירי, והזהירו: \"תחשבי טוב, כלב זה כמו עוד ילד\".\n\n\nנו באמת, חשבתי, שלושה ילדים גידלתי לבד בלי עזרה אז כלב? קטן עלי. אבל כמו דברים רבים בחיים שעלינו ללמוד מנסיון במקום בו מילים לא מלמדות את הלקח, כך גם כאן- ווואו! כלב זה כמו עוד ילד. ואוו! \nלמה לא אמרתם?!\n\n\n \n\n\n\n\n\n\n \n\n\nמזל גדול היה לי שבשבועיים הראשונים להגעתו של סמואל (סמי) בדיוק ביקרה מיכל, כי בלעדיה פשוט לא הייתי שורדת. זה נכון שבמקרים קשים כמו קטסטרופה ריחנית מרוחה על כל רצפת הסלון היא לא ממש עזרה, רק ברחה בצעקות שבר דרך דלת הכניסה א ב ל היא היתה שם ברגעים הקשים לעודד ולכוון (לא שם, קצת יותר ימינה ותשפריצי הרבה חומר) ובדמעות התסכול והעייפות שהזלתי יום אחד במטבח (ואני לא מהמיבבות בקלות). היא היתה שם עם חיוך ומילות שפיות ועם השקשוקה החריפה שלה והכעכים שמילאה בהם צנצנות גבוהות שעמדו על השיש ולחשו לי שעוד חודשיים יהיה יותר טוב…\n\n\n \n\n\n\n\nהכעכים של מיכל, איתם גדלה בבית הוריה, הם לא מהסוג הפריך והחמאתי אלא מהסוג \nהכעכי היבש\n– כמו קרקרים.\n\n\nהם מפוצצים בתבלינים, מפיצים ריח נפלא באפיה, כיפיים להכנה וממכרים לגמרי. נסו.\n\n\n \n\n\n\n\n\n\n \n\n\n\n\nכעכים  \n כ- 50-60   / \n מיכל הקדרית\n\n\nהמתכון המקורי, של אמא של מיכל,  כולל רק חמאה וקמח לבן- אבל עבורי התגמש מעט.\n\n\nמחלב\n הוא התבלין המקורי והחשוב בכעכים האלו ויכול להיות מעט קשה להשגה. אם לא הצלחתם למצוא, הכעכים טעימים גם בלעדיו (אבל עדיף עם). את הזרעים אין צורך לקלות מראש והם משתלבים במתכון בשתי צורות- טחונים ושלמים.\n\n\n—\n\n\n1/2 כף שמרים יבשים\n\n\n1/2 כפית סוכר\n\n\n1/4 כוס מים חמימים\n\n\n1 כף קמח\n\n\n—\n\n\n250 גרם קמח רגיל\n\n\n250 גרם קמח כוסמין\n\n\n1/2 כף מלח\n\n\n1/4 כוס שמן-זית\n\n\n50 גרם חמאה מומסת\n\n\n1- 3/4  כוס מים (ואם צריך קצת יותר)\n\n\n1/2 כפית מכל אחד: קצח, זרעי קימל, זרעי שומר, הל טחון\n\n\nטוחנים:\n\n\n1/2 כפית מכל אחד: מחלב, קימל\n\n\n1 כפית מכל אחד: קצח, זרעי כוסברה\n\n\n—\n\n\n1 ביצה מעורבבת היטב במזלג\n\n\nסומסום\n\n\n—\n\n\nמערבבים את השמרים עם הסוכר, המים וכף הקמח. מניחים בצד לחמש דקות- התערובת צריכה לתפוח מעט בינתיים.\n\n\nאת הבצק ניתן בקלות להכין בלישה ידנית או במיקסר: מערבבים את הקמחים עם  המלח והתבלינים הטחונים והשלמים, יוצרים גומה ומוזגים לתוכה את תערובת השמרים, שמן-הזית, החמאה והמים. מתחילים ב-3/4 כוס מים ומוסיפים בהמשך, לפי הצורך. לשים עד לקבלת בצק אחיד ולא דביק- כמספר דקות. מניחים בקערה, מכסים ומניחים במקום חמים עד להכפלת הנפח. בקיץ זה יקח כשעה וחצי. בחורף יותר.\n\n\nמחממים תנור ל- 180 מעלות צלסיוס/ 350 פרנהייט. מרפדים שתי תבניות רחבות בנייר אפיה.\n\n\nכעת החלק הכיפי: תולשים חתיכות קטנות של בצק, מגלגלים לנחשים (לא עבים מדי כי הכעכים יתפחו מעט באפיה ) ומחברים לעיגול שלם. מורחים בביצה ותובלים בקערית הסומסום. מסדרים בבמרווחים בתבניות.\n\n\nאופים כ- 40 דקות או עד שהכעכים שחומים. מכבים את התנור ונותנים להם להתייבש בחומו (נניח חצי שעה), בכדי שיתקבלו יבשים לחלוטין, גם במרכז. אם הוצאתם וקררתם אותם ונדמה לכם שהיה טוב לו היו יבשים יותר, אפשר תמיד לאפות עוד עד לייבוש מלא.\n\n\nמאחסנים בצנצנת אטומה היטב.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/04/salted-lemons/": "אם תקדישו  עשר דקות להכין צנצנת כזו עוד היום – הלימונים שבה יהיו מוכנים בדיוק בזמן למתכון העוף הצלוי והמעולה שיגיע מיד אחרי\n\n\n \n \n-מצרפת את וואלה! שפורסם בשבוע שעבר-\n\n\n \n\n\n \n\n\n\n\n\n\n \n\n\n \n\n\n \nלחברה שלי יש עץ לימון מדהים שכבר כמה חודשים לא מפסיק לתת פרי. ואם לא די בכך, יש לה עוד מעלה אחת: חברה לא ישראלית, כך גיליתי, נפעמת מדברים שהם טרוויאלים לנו: טחינה, סלט עם המון עשבים קצוצים ושקשוקה עבורה הם עולם חדש ומרתק, בעיקר אם היא מהזן שפתוח לטעמים. וזו שלי, פתוחה לארבעת כיווני האויר.\n\n\n \n\n\n\n\n \n\n\nבבת אחת  הבשילו המוני לימונים וצריך היה להשתמש בהם במהירות בכדי שלא ירקבו. התחלנו להכין לימונים כבושים ומאותו היום, זה כבר כמה חודשים שאני מאוהבת ונפעמת מנפלאות הלימון. לוקחים לימון ומלח, מחכים בסבלנות (החלק הקשה) ומקבלים מתנה- המלח מרכך ומעגל את מרירות הקליפה ואת חמיצות הפרי וכמובן גם את מרקמו ויש לכם צנצנת של היופי בהתגלמותו.  שכבות צהובות, רכות ומלאות עסיס.\n\n\n \n\n\n\n\n \n\n\nהרעיון של כבישת לימונים במלח הוא עתיק נושן ולו אינספור גרסאות. מאובססית הלימון שתקפה אותי למדתי שאין כמו חיתוך הלימון לפרוסות דקיקות כנייר. לעומת השיטה של כבישת לימונים שלמים או חתוכים לרבעים, אלו נוטים להתרכך בצ'יק צ'ק וכבר מוכנים לענג אחרי יומיים-שלושה, מה שמעולה לאלו בעלי הצורך בסיפוקים מהירים (אני אני).  חוץ מזה, ככה קל לשלוף את הכמות הרצויה הישר החוצה. החוצה לאן?! על טוסט של גבינה ובצל (אוח…) או כל סנדויץ אחר שבא, בסלטים, ירקות מאודים, קדירות ופסטות. בעצם בכל דבר כמעט.\n\n\n \n\n\n\n\n \nלימונים של אושר בצנצנת\n\n\nכשקונים אותם- מחפשים את אלו שיש להם קליפה דקה והרבה מיץ\n\n\nפורסים לימונים לפרוסות דקיקות ככל הניתן ומוציאים גלעינים. מניחים בצנצנת קטנה כל פעם כמה פרוסות וזורים מעל מלח בנדיבות. עם כל 'קומה', לוחצים את הלימונים מטה בכדי שיגירו מיצים. כשמגיעים למילוי הצנצנת, הנוזלים אמורים להיות בערך עד 3/4 מגובהה ואפילו מעל. סוחטים עוד קצת מיץ לימון בכדי לכסות את הפרוסות ומכסים בשכבת שמן-זית דקה. סוגרים היטב ומניחים בצד, במקום מואר, ליומיים-שלושה.\n\n\nבודקים אם מוכן- צריך להיות רך מאד גם במרקם וגם בחמיצות. שומרים על השיש כשבוע (אם לא מאד חם) או במקרר.\n\n\n \n\n\n\n\n \n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/10/10/tomatoes/": "מיד אחרי שירד לי האסימון שהחורף קרב וזמן העגביות המדהימות והמתוקות קצר, נכנסתי למוטיבציית עגבניות. קניתי טון של early girl קטנות, מתוקות כמו סוכריות ומתפצחות בפה ושקלתי את מעשיי.  אחת הדרכים הפשוטות והמקסימות מכל עם גודש של עגבניות, היא פשוט לצלות אותן לאט בתנור. הן 'מתקרמלות', מתרככות ומרכזות טעמים. בגלל שממש אין ברירה, אוכלים ישר כמה מהתבנית ואחר- כך עוד כמה עם לחם טרי (משאירים קצת לחם בכדי לנגב את המיצים שנשארים בסוף בתבנית). את מה שנשאר מעבירים לצנצנת עם עלים של בזיליקום או רוזמרין והרבה שמן- זית והרי לכם אוצר קטן. מחזיק במקרר כשבועיים, לפעמים יותר. טוב כמעט לכל דבר.\n\n\n \n\n\n\n\n \n\n\nאני, שה\nכרובית \nהעירה אצלי את שד האנטיפסטי הגדול (אחד השדים היותר מוצלחים), החלטתי לשדך אותן לגבינת פטה וזרעי קימל. למה? לא ממש יודעת. רק מה, ברח לי השם באנגלית- קימל, יובלות שלא השתמשתי בו. ביקשתי מהאיש שישב בדיוק ליד מחשבו שיבדוק לי. \" מה זה קימל?\" הוא שאל. \"נו קימל… אתה לא 'זוכר אותה מהמכולת?' אמרתי. אלאס, לא הדליק אצלו שום נורה. לי דוקא כן- אני זוכרת אותי  בילדות מתעבת את הלחם הזה מהמכולת של אבי ומנסה להוציא את הקימלים הקטנים מהפרוסה. היו לי תמיד סנדויצ'ים ממנו או מהאחיד עם בורות מרגרינה (נו.. שזה נכנס לחורים של הלחם האחיד) וגבינה מלוחה. לאיש, לעומת זאת, היו סנדויצ'ים שוים של לחמניות טריות ופסטרמה ועד היום אני זוקפת חלק גדול במיזוגנו לזכותם של אלו. אבל איך הגעתי עד הלום -כן, הייתי בקימל. ממנו נשאר בסוף רק הרעיון ושקית קטנה עם זרעונים שיצטרכו לחכות לפעם הבאה.\n\n\n\n\nבינתיים יש רק עגבניות…\n\n\nלוקחים עגבניות וחוצים. מניחים בתבנית, חלקן החצוי כלפי מעלה וזורים מלח, שמן-זית ועשבים לפי מה שבא.\n\n\nאופים בתנור בחום לא גבוה (בערך 150 צלסיוס) כשעתיים או עד שהעגבניות מתרככות ו'מתקרמלות'. אם העגבניות שלכם לא ממש מתוקות, כדאי לפזר עליהן טיפונת של סוכר חום לפני האפיה.\n\n\nמצננים ומעבירים לצנצנת עם שכבות של עשבי תיבול. מכסים בשמן-זית ושומרים במקרר.\n\n\nבסיום- מסננים את שמן הזית שספג בינתיים קצת טעמים ומשתמשים בו לסלט או לפסטה.\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/11/06/romesco-sauce/": "–     –     –     –     –\n\n\n\n\n\n\n\n\n\n\n –     –     –     –     –\n\n\nאיכשהו,  מגיע הסתיו ואני חושבת פלפלים.\n\n\nערימות של פלפלונים בוהקים ומתוחים אצל הירקן וצבעוניות שתואמת להפליא את צבעי העצים שמסביב\n\n\nרוטב רומסקו עלה לי בראש בזמן האחרון וזכרון טעמו הנפלא- מקורו בספרד והוא מכיל בבסיסו פלפלים, שום  שקדים וגם לחם. על הלחם ויתרתי. כשצולים את הפלפלים מתעצמת בהן מתיקותם הטבעית וכשטוחנים אותם יחד עם שאר המרכיבים, מתקבל ממרח חלק, שומי ומתקתק, אוצר של ממש.  כך בדיוק, הביא קריאות תענוג גדולות, כריך שהכנתי לחברה (ממרח הפלפלים חבר לגבינת עזים, אבוקדו ואנדיב)  וצנצנת קטנה ממנו שניתנה לאחרת, זיכתה מידית בדרישה תקיפה למתכון.\n\n\nאפשר גם כף או שתיים ממנו במרק, על פיצה או ברוטב הפסטה, תלולית ממנו לצד שרימפס מוקפצים או ירקות צלויים (נסו למשל תפוחי אדמה שחומים, כרובית ואפילו במיה אם עדיין יש בהישג יד), ליד פיסת דג מאודה או צלוי ועם עוף בכל צורה, עם או בלי לחם מסביב.\n\n\nוכן, יש לי אינסטגרם (!) – אתם מוזמנים!\n\n\n\n\n\n\n\n\n–     –     –     –     –\n\n\n\n\nרומסקו-\n ממרח פלפלים\n\n\nגם פלפלים אדומים רגילים יהיו טובים למשימה. את הקטנים פורסים לטבעות, את הגדולים חותכים לקוביות גסות. אפשר גם כמובן לצלות בשלמותם ורק אז לנקות מגרעינים. מה שנוח.\n\n\n3-4 כוסות פלפלים פרוסים/חתוכים\n\n\nמלח ופלפל גרוס טרי\n\n\n1/2 כוס שמן זית איכותי+ מעט לזילוף\n\n\n1/4 כוס חומץ יין איכותי\n\n\n1/4 כוס שקדים קלויים (אפשר גם לא קלויים, עם או בלי קליפה)\n\n\n1 שן שום\n\n\nאם אוהבים חריף- אפשר להוסיף צ'ילי טרי או גרוס לפי הטעם\n\n\nמחממים תנור ל- 180 מעלות צלסיוס/ 350 פרנהייט.\n\n\nמעבירים את הפלפלים לתבנית , מזליפים מעט שמן-זית ומתבלים במלח ובפלפל.  צולים כ- 50 דקות או עד שהפלפלים צרובים קלות ורכים. פה ושם נותנים ערבוב מהיר במהלך הצליה.\n\n\nמעבירים לבלנדר יחד עם שאר המרכיבים, למעט שמן-הזית. מרסקים ומזליפים את השמן בהדרגה. אם הממרח סמיך מדי, מוסיפים כף או שתיים של מים, לפי הצורך.\n\n\nבודקים תיבול, מתקנים ומעבירים לצנצנת. שומרים במקרר כשבועיים, אולי יותר… לא הגענו לשם..\n\n\n–     –     –     –     –\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/11/22/pears/": "מדי קיץ חוזרים הבנינים לברקלי לביקור קצר, הוא איש האוניברסיטה והיא אשת העולם. מעבר לעובדה שהם משפחה שהיא גם חברים, יש לנו היסטוריה משותפת. כשהגענו לברקלי הם שהו כאן לשנת שבתון והיו העוגן בחיינו החדשים. הקיץ נשלחתי לבדוק עבורם בית להשכרה וכשפתחתי את שערו התרוננתי- גינה גדולה, מלאת עצי פרי מפוצצים- תאנים, שזיפים גדולים בצבע בורדו, עץ אגסים יפיפה ועוד אחד של לימוני מייר. אח, להתעלף. בעלת הבית ואני פרצנו בשיחה ערה על נפלאותיה של הגינה והיא ספרה לי שמאחר ויש לה מלאי פירות עצום למדי, היא מוכרת אותם למסעדת 'שה פניס' הברקלאית.\n\n\nמהימים הראשונים שלי שם, אני זוכרת, אישה קטנה ומבוגרת נכנסת עם סלסלת תאנים טריות ונותנת אותה לפייסטרי שף. כששאלתי מה זה, הסבירו לי שהם קונים פירות מאנשים פרטיים שיש להם עצי פרי בחצרות. אהה! אולי זה מה שאני צריכה לעשות עם מלאי הפג'ויות האינסופי שנופל לאחרונה בגינתנו ושהשכנים כבר מתחמקים מלראות אותי שמא אדחוף להם כמה ושאפילו חברתי הטובה שאמורה לאהוב אותם נורא, ביימה השבוע 'שיכחה' קטנה ונסעה הביתה בלעדיהן. אולי מישהו יודע מה עושים איתן חוץ מלאכול אותן סתם כך?!\n\n\nבימים שבין חתימת חוזה ההשכרה ועד הגעתם, עסקתי בחלומות- אני קוטפת תאנים והן רכות ומתוקות. ושזיפים, גדולים, מלאי עסיס ואני עושה איתם ככה או ככה או דוקא ככה. הו כמה חלומות! רק שעד שהם באו, עץ השזיף עמד ערום מפירות, התאנה צימחה פירות קטנים, ירוקים ובוסריים ורק עץ האגסים חיכה לי עם המוני המוני אגסיו.\n\n\n\n\nלאחר שסיימתי לגדף ולהתאונן, אספתי לי אגסים ומשנמאס לאכול אותם ככה, הם נכנסו לסיר.\n\n\nוזהו סיפורו של הפוסט הזה, שאגסיו כבר מזמן נאכלו ואורחיו כבר מזמן מזמן נסעו אבל תמונותיו כל-כך אהובות עלי, שאין לו ברירה אלא לקרות.\n\n\n\n\n\n\n\n\n \nאגסים מתובלים \nשינויים קלים למתכון מתוך הספר:  In Season   מאת: Sara Raven\n\n\nולא, זה לא מתכון שחייבים לרוץ ולהכין. שלא תבינו אותי לא נכון- זה טעים. אבל בהחלט לא מתאים לכולם.\n\n\nלמי כן מתאים?! למי שמאד אוהב ציפורן ואוהב גם חמוץ -מתוק ויש עימו סטוק של אגסים. והכי טעימים הם הלימונים. מה טעימים- מעולים!\n\n\nלמה זה טוב?! ללוות גבינות או פרוסות נקניק או שניהם\n\n 1 ק\"ג אגסים מוצקים\n\n2 כוסות סוכר\n\n\n1 כוס חומץ יין לבן\n\n\n1 כוס חומץ תפוחים\n\n\n3 מקלות קינמון\n\n\n1 לימון פרוס דק\n\n\n1/2 כפית תרמילי ציפורן\n\n\n1 כף גרגירי פלפל טריים\n\n\nלקלף את האגסים, לחתוך לרבעים ולגלען. (אלא אם שלכם קטנים כמו שלי ואז אפשר להשאיר שלמים או רק לחצות)\n\n\nלהכניס את כל החומרים, חוץ מהאגסים, לסיר ולהביא לרתיחה.\n\n\nכשכל הסוכר נמס לחלוטין, מכניסים את האגסים לסיר, מביאים לרתיחה עדינה ןמבשלים כ- 20 דקות, רק עד שהם רכים. להזהר לא לבשל אותם עד כלות.\n\n\nבעזרת כף מחוררת, מעבירים את האגסים לצנצנת נקיה. מרתיחים את הנוזלים שבסיר על אש גבוהה כ- 5 דקות או יותר, עד קבלת סירופ נוזלי ושופכים אותו לצנצנת עד לכיסוי מלא של האגסים.\n\n\nמצננים, סוגרים ומאחסנים. היא טוענת לאחסן חודש לפני אכילה וטוב לשנה. אני אכלתי מיד, איכסנתי במקרר ואין מצב שיחזיק שנה!\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/09/granol/": "\"תגידי לי את השתגעת?\"  אמרה לי דיתי, \"מה פתאום שומר?!״\n\n\n\"שומר זה נהדר\" אמרתי מנסה להשחיז חרוזים. אצל פרינצי בכיתה א' עובדים על זה ואני כבר בשוונג.\n\n\n\"שומר זה בסדר\" היא התעקשה, \"אבל זה לא שיבוא למישהו פתאום שומר. תכתבי על משהו מעניין, נורמלי כזה\"\n\n\nאז לידיעת כולם- השבוע אני הולכת להיות סופר נורמלית, נורמלית בקונצנסוס. ובעבור זה אצתי להכין גרנולה.\n\n\nגרנולה של בית זה קלי-קלות: למדוד, לערבב ולאפות. וזה גם יופי של דבר להכין כמתנה או להביא כשמתארחים. כי כולם, אבל כולם אוהבים גרנולה.  ויש גם את העניין הזה עם הבריא. וכן, היא יכולה להיות כזו אם לא דוחפים בה חמאה וטונות של סוכר ובעיקר אם לא מתעסקים לה בערך הקלורי.\n\n\nבכדי לא לשעמם את עצמי, ניסיתי אותה היום עם\n '\nאגבה'\n  agave \n. את האגבה הכרתי דרך \nהיידי סוונסון\n, שהיא בלוגרית אמריקאית ותיקה ואחת מחלוצות הבריאות הגדולות.  בספר  המקסים שלה (לא ניסיתי את המתכונים,  אבל אח.. הצילומים והצבעים…), היא מפרטת אחד לאחד מוצרים טבעיים- בריאותים היכולים להוות תחליפים לקמח, סוכר ועוד. ה'אגבה' מופק מצמח מדברי בעל שם זהה. הוא נראה כמו סירופ מייפל ובעל טעם מתוק וסוכרי.\n\n\nלהוסיף פרג לגראנולה למדתי מ'אורנה ואלה' ועל זה אני מוסיפה גם שומשום, גרעיני דלעת (גרעינים לבנים), קוקוס ומה שיש בבית. נחמד לערבב חלק מהגרנולה ביוגורט עצמו ולהוסיף עוד קצת למעלה וכמובן שגם פירות. אחלה ארוחת-בוקר.\n\n\nהייתי רוצה לאחל לכולם שבת שלום. אבל יש רק שבת.\n\n\nתהיו לי  בריאים.\n\n\n\n\n\n\nגרנולה  \n\n\nהעיקר תשמרו על היחסים.  השאר לא ממש חשוב. שמים מה שאוהבים.  ואגב, כל המרכיבים צריכים להיות \nלא\n קלויים.\n\n\n2 כוסות קוואקר\n\n\n1/2 כוס שקדים פרוסים\n\n\n1/3 כוס גרעיני דלעת (לבנים)\n\n\n1/4 כוס גרעיני חמניה\n\n\n1/4 כוס של פרג ושומשום מעורבים\n\n\n1/4 כוס קוקוס\n\n\n 1/4 כפית מלח\n\n\n3 כפות גדושות סוכר חום\n\n\n1/2   2  כפות אגבה\n או\n סירופ מייפל – אני מניחה שגם דבש יהיה מצוין רק קשה יותר לערבוב\n\n\n2 כפות שמן תירס או שמן צמחי אחר\n\n\nחופן צימוקים\n\n\nחופן פקאנים קלויים\n\n\nמערבבים את כל החומרים, מלבד הצימוקים והפקאנים, יחד.\n\n\nמשטיחים בתבנית גדולה מרופדת בנייר אפיה. אופים בחום של  130 מעלות צלסיוס ( 250F) , תוך כדי ערבוב מפעם לפעם. שימו לב שהצדדים משחימים מהר יותר והערבוב שומר על על פיזור הומוגני . יש לאפות בערך שעה- עד לקבלת הגוון האהוב עליכם. אני אישית אוהבת גראנולה שחומה וקריספית.\n\n\nמצננים.  מוסיפים את הצימוקים והפקאנים הקלויים ומעבירים לצנצנת אטומה.\n\n\nללא גלוטן \n– הכנתי מתנה לחברה ובמקום קוואקר השתמשתי ב- puffed brown rice . יצא מ ע ו ל ה!\n\n\n\n\n \n\n\nתמיד נחמד לקבל. או לתת.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/07/21/this-is-now/": "שוקולד: \n \nNewTree\n – בלגי מריר עם זרעי פשתן קלויים. תענוג שמרגיש בריא.\n\n\nספר: \n \nהשיבה הביתה \nשל אנה אנקוויסט. נכנס מתחת לעור ולא יוצא מהראש.\n\n\nסרט: \n \nInto the Wild\n זה ישן אלף אבל רק לא מזמן ראיתי. עוצר נשימה ומעורר מחשבות כבדות.\n\n\nגינה:\n\n\nפורח\n\n\n\n\n\n\nצומח\n\n\n\n\nזה רק עניין של זמן\n\n\n\n\nמטבח:\n ריבה\n\n\n\n\nמתה על הכנת ריבה כי זה סוג של קסם. לוקחים פרי וסוכר ובכמעט כלום עבודה קולעים בצנצנת טעמים וצבעים ולפעמים גם כמה זכרונות. והכי אני קשורה לריבת משמש, עם הכתום ההורס הזה והטעם של קיץ ילדות: אני וסבתא שלי הולכות לים בגורדון, היא עם \nכובע ים גומי\n-חנק המצחיק הזה של שנות השבעים. אני בלי צלוליטיס.\n\n\n\n\n\n\nפירות של ריבה יכולים להיות מעוכים- זה ממש לא מפריע לה. אם הולכים לשוק בסוף היום, כך לחשה לי אחת מהפיות שלי, אפשר להשיג פירות מעוכים בחצי מחיר והם יופי לזה וגם לעוגה.\n\n\nיש לי איזה שטיק עם ריבות, שנולד מתקלה ונשאר. אני משרה אותן ללילה. בחיי.\n\n\nנמברטו המתוק, עזר לי השבוע באחד הערבים לשטוף ולגלען משמשים. עמדנו שנינו הוא על כסא פלסטיק ואני לא, מגלענים כשהוא מכרסם כל הזמן וחשבתי לעצמי הלואי שזה ישאר זכרון אצלו: פיג'מה של ערב וריבת משמשים. 'אמא' הוא אמר לי 'אם תתני לי שמונה כאלו (יענו גוגואים) אני אכין לך כלב!'. רחצנו, יבשנו ובאמת יצא לו כלב אבל משבעה\n\n\n \n\n\n איך אני מכינה ריבה בכללי?!\n\n\nפרי נקי וחתוך\n– אם אוהבים חתיכות גדולות אז גדול, אם רוצים מרקם חלק- אז קטן או מעוך עם הידיים.\n\n\nסוכר\n – בערך מחצית ממשקל הפרי. פרי מתוק כמו תות עובד מצוין עם מחצית אבל לאחד חמקמק כמו משמש, שהוא מתוק אבל בבישול שולף חמצמצות סמויה, כדאי מעט יותר.\n\n\nלימון\n– ברוב הריבות, לקראת הסיום שפריץ או שניים או שלושה של לימון יתן המון. לפעמים אפילו גרירה.\n\n\nמכניסה את הפירות לסיר גדול ומכסה בסוכר. מכסה ומשאירה ללילה. בבוקר מוצאת מרק- הפירות הפרישו נוזלים, הסוכר נמס. מביאה לרתיחה, מנמיכה ומבשלת ללא מכסה תוך בעבוע ועם ערבוב פה ושם. כמה?@! תלוי ברצון. לבדיקה: מוציאה מעט לצלחת ומעבירה למקרר- אחרי כמה דקות רואה אם מתאים או לא.\n\n\nצנצנות- אין ברירה, צריך להרתיח. מכניסים צנצנות ומכסים לסיר עם מים רותחים ומבשלים 10 דקות. כמעט כמו פסטה. מוציאים עם מלקחיים על מגבת נקיה ומייבשים.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/05/13/rib/": "החיים כמרקחה עם מסיבות סוף שנה ואינספור עניינים על הפרק. בנוסף, אני והמטבח חווינו אתמול צרור כשלונות. אסופה של דברים לא מוצלחים  במיוחד.\n\n\nפטריות ממולאות בריקוטה של ג'יימי המתוק -יצאו סתתתם. מתכון איטלקי של 'טורטה', הכלאה בין פריטטה ופשטידה, יצא דלוח. אה כן… והיה גם המתכון של מיקי שמו לבוריקיטס תרד שנראה מדהים אבל לא עבד טוב ללא גבינת' טוב טעם' וגם יש טעות במילוי – 500 גרם תרד לא מאודה לא נמרח. נקודה.\n\n\nנקודת האור ביום המבולבל הזה היו התפוזונים הסינים היפייפים האלו, שאותם במפליא הצלחתי לא להרוס עם הקארמה הרעה ואפילו, אם יותר לי לומר, להגדיל ולבשלם למרקחת נפלאה.\n\n\nאז אאלץ להסתפק בזה. וגם אתם.\n\n\n\n\n\n\n\n\nריבת תפוזונים  סיניים (קומקווט)\n                 1 צנצנת גדולה\n\n\nאם אתם אוהבים את הריבה שלכם מרירה, אין צורך להרתיח כל-כך הרבה כי בעיקרון, ההרתחות נועדו בכדי להוציא את המרירות מן הקליפה.\n\n\nכמה שזה נפלא על טוסט עם קצת חמאה וקפה טוב.\n\n\n600 גר. תפוזונים סיניים\n\n\n450 גר. סוכר\n\n\nמיץ מ-1/2 תפוז\n\n\nמיץ מ- 1 לימון +מעט גרירת לימון\n\n\nהעזרת סכין קטנה, חורצים כל תפוזון לאורך. אין צורך בחריץ גדול. מכניסים לסיר וממלאים אותו במים. מביאים לרתיחה, מסננים וחוזרים על התהליך עוד פעמיים- שלוש.\n\n\nמסננים את התפוזונים, מחזירים לסיר ומוסיפים את הסוכר, מיץ התפוז וגרידת ומיץ הלימון. מערבבים.\n\n\nמביאים לרתיחה ומנמיכים את האש. מבשלים על אש קטנה, בבעבוע עדין כ- 40 דקות או עד אשר הסירופ מסמיך. איך יודעים? מוציאים מעט מהסירום על צלוחית ומכניסים אותה לדקה למקפיא. בודקים את הסמיכות ואם דליל מדי, ממשיכים בבישול.\n\n\nמעבירים לצנצנת מעוקרת (ששחתה במים רותחים 10 דקות) או אם אתם מאלה ששומרים ריבות במקרר וגם אוהבים לקצר תהליכים- צנצנת רגילה.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/09/21/plums-and-roses/": "..\n\n\n\n\n.\n\n\nאת מעט הדברים שהוצאנו מהבית הישן ולא מסרנו לידיהם של אחרים, העברנו לסטודיו הרחב שניצב בשיפולי הכניסה לבית החדש שלנו. איש הבית, המגלה בשנים האחרונות יכולות מרשימות בתחום אדריכלות הפנים, המשיך לסדר אותם בדייקנות מוקפדת בימים בהם בילה כאן בלעדינו בשנה האחרונה. הוא הוציא את כל הספרים שאגרנו במשך השנים, אפילו את אלו שנשכחו במחסן מאז \nימי פרינסטון \nומיין וקיטלג וסידר בחיילים.\n\n\nלא היה עולה על דעתי אבל משזה נעשה, מודה אני שזה מקסים ומושך את היד ואת העין.\n\n\n.\n\n\n\n\n.\n\n\nאת הימים הראשונים שאחרי ההגעה בילינו בחלל הזה, מזרונים על הרצפה, תיקים פזורים וצמרות עצי האורנים העצומים באים מכל חלון.   'התגעגעת לכאן אמא?'  שאלה בתי  מוקדם מוקדם בוקר אחד, שעה שהתגנבנו מבעד לדלת לקפה השכונתי בכדי לא להעיר את הבנים. געגועים, אמרתי לה, באים בכל מיני צורות- יש את אלו שצובטים בלב עד שממש מרגישים אותם בגוף ויש את אלו שבאים לאט.\n\n\nלא התגעגעתי. אבל עכשיו כשאני כאן, אני מבינה כמה כן.\n\n\n.\n\n\n\n\n.\n\n\nובכל לילה, אחרי שהעיניים שלהם נעצמות וכל גוף כרוך בפיסת הבד האהובה עליו, מרפרפת בין דפי ספרים- כל אחד מזכיר מקום, זמן, אנשים. באחד מוצאת ציטוט בן מאות שנים של סופר סיני:  \nיצירה מחודשת של משהו במילים היא כמו לחיות פעמיים\n\n\nכמה ימים של כאן ואני מגלה שאני שוב מדברת עם עצמי, כותבת מילים בראש, משתוקקת לבוקר פנוי במטבח. דברים שאיכשהו נעלמו מעט בשנה האחרונה מתחילים להתעורר.\n\n\nזוהי התחלה חדשה של שנה חדשה. שתהיה טובה עם כולנו.\n\n\nא מ ן\n\n\n/\n\n\n(בוץ של גינה בצפרניים וריבת שזיפים וורדים)\n\n\n.\n\n\n\n\nריבת שזיפים, ורדים ווניל\n\n\n  מאחלת לכם ולי בדיוק כזו שנה – ענוגה, מתוקה וקצת אחרת\n\n\n\n\n* עלי הכותרת מוסיפים יופי וייחוד אבל לא הכרחיים לטעם. אם אין בגינה, לא נורא.\n\n\n2 ק\"ג שזיפים מגולענים וחתוכים גס\n\n\n800 ג\"ר סוכר\n\n\n2 ורדים טריים וגדולים – עלי כותרת בלבד- שטופים היטב\n\n\n1 מקל וניל\n\n\n4-5 טיפות מי ורדים\n\n\n1/2 לימון\n\n\nמעבירים את השזיפים, עלי הורדים והסוכר לסיר רחב וגדול. חוצים את מקל הוניל לאורכו ובעזרת גב הסכין, מועכים את תוכנו החוצה. מעבירים את התרמיל והתוכן לסיר. מבשלים על אש בינונית, תוך ערבוב אגבי, עד שהסוכר נמס וממשיכים לבשל ללא כיסוי בבעבוע נעים. אם נוצר הרבה קצף מעל, ניתן להסירו בעזרת כף אבל אם תמתינו ותמשיכו בערבוב אגבי של מדי פעם בפעם, סופו שיעלם.\n\n\nמבשלים כך כשעה או עד שהריבה מסמיכה. בכדי לבדוק סמיכות- מעבירים כף או שתיים לקערית קטנה ומקפיאים לדקה. אם סמיך לשביעות רצונכם, מזליפים לסיר את מי הורדים וסוחטים את הלימון, מבשלים עוד דקה ומסירים מן האש.\n\n\nממלאים צנצנות מעוקרות בריבה החמה וסוגרים במכסה מיד.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/09/20/fig-jam/": ".\n\n\n.\n\n\nכל כך הרבה מים זרמו בירקון מאז הגענו (או שמא אלו עקיצות היתושים, החום והלחות) ונדמה כאילו אין כבר טעם לחזור לאחור ולהעלות זאת לכתב. הילדים בסדר תודה ששאלתם: לה יש כבר עניבת צופים צהובה וחוצפה ישראלית (בניגוד לזו הקודמת- האמריקאית או מיי גוד) ונדמה שלו התחלף כל המיץ של המוח בכדורגל ובגולים. ובעצם הם\n הרבה יותר מבסדר, הם ממש מעולים.\n\n\n.\n.\n\n\nואני, אני פה ואני שם. אני בבית ואני זרה. אני הכל ולא כלום וגם וגם וגם. מתקנת מכונת כביסה שנוזלת, מזגן מקולקל. מנסה לשייך פנים של הורים לשמות ילדים, ללמוד מחדש מה נאה ומה לא, מה קונים מתנה וכמה זה עולה, מי חבר של מי ואיפה אוכלים טוב ומה ובעיקר – מחכה לאיש שיחזור.\n\n\n.\n\n\n\n\n.\n\n\nוכשעצוב או כבד אני הולכת ליחזקאל, זה שבבוטקה בשדות. הוא תמיד מחייך יחזקאל, כאילו כל הטוב של העולם מתנקז לו לגוף. הוא מספר לי על בעיות השיניים ועל איך שהוא לא יכול לאכול בגלל זה מנגו, מגניב לי חצי אבטיח למרות 'שזה סוף העונה אבל בחיי שזה מתוק כמו סוכר תטעמי ותגידי אם לא' ומחשב טורי מספרים ארוכים בראש עם עפרון על נייר. הוא עושה לי טוב יחזקאל, הוא וחצי הכוס המלאה שלו.\n\n\nותאנים הוא נותן לי רכות קווצ' בחצי מחיר ואומר תראי איזו ריבה מעולה תצא לך מאלה\n\n\n.\n\n\n.\n\n\n\n\nריבת תאנים ופסיפלורה\n\n\n1 ק\"ג תאנים בשלות\n\n\n450 גר' סוכר\n\n\n3 כפות חומץ בלסמי\n\n\n2 פסיפלורות\n\n\nחותכים כל תאנה לרבע ומעבירים לסיר. מכסים בסוכר ומניחים מכוסה ללילה או לכמה שעות. מביאים לרתיחה ומנמיכים את הלהבה. מוסיפים את הבלסמי וממשיכים לבשל תוך כדי בעבוע עדין כ-40 דקות או עד שהריבה מסמיכה מאד. בכדי לבדוק סמיכות ריבה- מעבירים כף גדושה לקערית קטנה ומכניסים למקפיא לכמה דקות. כשמוכן- סוחטים את תוכן של הפסיפלורות לריבה וממשיכים כ-חמש דקות נוספות.\n\n\nמצננים מעט ומעבירים לצנצנת נקיה.\n\n\n\n\n.\n\n\n\n\n.\n\n\nוחברתי האהובה עורכת מכירת כלים לכבוד החג, במיקום חדש קסום וטובל בירוק \n\n\nבואו. אולי נתראה\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/12/10/quinc/": "מאחר ובודאי תסכימו איתי, שימי הולדת בלי אף מתנה זו באסה לא נורמאלית, עמלתי על מתנתי ארוכות. ולא, אל תטעו, זה לא השלג שמזפזף לו על המסך ברגעים אלו ושאין לי מושג מה גרם לו להופיע אבל ברור לי מעל לכל ספק שזה קשור איכשהוא אליי.  לא זה.\n\n\nלקח ימבה זמן אבל אני שמחה לבשר לכם שמהיום אתם יכולים להדפיס ישירות את המתכונים מהבלוג. יוהוווווווווווו!!! כל שעליכם לעשות הוא \nלהכנס לרשומה עצמה\n (שזה אומר להקליק על הכותרת) \nולהדפיס\n. \nהחלק שיודפס הוא המתכון בלבד\n. חוץ מזה ישנו \nחלון חיפוש\n חדש בבלוג מצד שמאל למעלה, קטגוריות למכביר, כותרות פוסטים מקוצרות ואם עולה בדעתכם עוד פרט נחמד, שיהפוך את חייכם לנוחים יותר- אנא שתפו אותי. (זמר- למי קראתם מאותגרת, הא?!)\n\n\nתגובותכם המהממות עשו'תי מרחפת קלות, עד שיצאתי החוצה וברח לי כל האויר מהקור הנוראי ששורר פה. כדור הארץ אכן משתגע אם ככה קר בקליפורניה. את אחרונות הפג'ויות שנחות על הדשא, אין אפילו מה לאסוף. הן בטח שלגונים קטנים. \n\n\nבתקוה שזה לא מאוחר מדי ועדיין יש למצוא חבושים בחנויות שלכם, אני מצרפת מתכון מקסים לחבושים מבושלים בסירופ. בניגוד לריבת החבושים, אלו בהירים יותר ומופחתים בסוכר. למדתי מחברה לאכול אותם על טוסט עם טחינה גולמית. אויש… כמה טעים! זה מרגיש קצת כמו חלבה ומשמח כל-כך קפה או תה של נענע. \n\n\n\n\nהאיטלקיה שלי טעמה את זה כאן ונכנסה לכזו מוטיבציה, שכבר ביום המחרת, נקראתי אליה בבהילות כי היא מצאה שכן שיש לו עץ חבושים ואף לא צורך פעוט בפירות (לאמריקאים אין מושג קלוש מה עושים עם ה'דבר' הזה). היא עמדה עם מאדלן התינוקת במעלה הגבעה וחילקה הוראות ניווט וגם הוראות סתם בשביל הכיף, בעוד אני זוחלת לאסוף חבושים. אני מניחה שהמחזה היה די משעשע מהצד. החבושים שאספנו היו שונים מאלו שקניתי בחנות ולימדו אותי, שלכל חבוש יש אופי משלו. ישנם קשים יותר וקשים פחות והם גם שונים לגמרי בסיום תהליך הבישול. כך או כך-משובחים. \n\n\nאם החבושים שלכם קשים כאבן וממש בלתי אפשריים לחיתוך- תכניסו למיקרו לדקה או שתיים.  \n\n\n\n\nחבושים בסירופ סוכר \n \n\n\nלאכול על טוסט עם טחינה גולמית ולשמוח… או עם יוגורט, גלידה או סתם כך.\n\n\n4 חבושים = 900 גר' נטו לאחר גלעון ופריסה \n\n\n½ 2 כוסות מים \n\n\n½ 1 כוסות סוכר \n\n\n 2-3 מקלות קינמון \n\n\n1 לימון- מיץ וגרידה  \n\n\nחותכים את החבושים לרבעים, מגלענים ופורסים כל חלק לשלושה או ארבעה פלחים מאורכים. \n\n\nמעבירים את החבושים לסיר רחב ומוסיפים את מקלות הקינמון, הסוכר והמים. מביאים לרתיחה, מערבבים ומבשלים מכוסה חלקית, תוך בעבוע קל, עד אשר פרוסות החבוש מתרככות. \n\n\nמסירים את המכסה, מגבירים את הלהבה, מוסיפים את מיץ הלימון והגרירה ומבשלים כ- 15 דקות, עד אשר הנוזלים מצטמצממים  ומסמיכים מעט. שימו לב להשאיר נוזלים לכיסוי החבושים בצנצנת. טועמים ומוסיפים עוד מיץ לימון לפי הטעם. מצננים מעט ומעבירים לצנצנת אטומה. לוחצים את החבושים למטה בעזרת כף, עד שהם מכוסים בנוזלים. שומרים במקרר.\n \n\n\n \n \n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/10/30/quince-in-cardamon/": ".\n\n\n .\n\n\n\n\n  .\n\n\nאחת ממתנות הטבע הנפלאות של העונה היא החבוש, פרי שרבים ממהרים להוציא לו שם של בעייתי- קשה לקילוף, קשה לחיתוך, קשה באופן כללי. אחת ממתנות הטבע אני אומרת לכם.\n\n\nאם יצאה שמועה על אישה מטורפת שקונה את כל החבושים באזור, כן זו אני.  על הקילוף אני מוותרת (הוקסמן כועסת), בחיתוך קצת מתאמצת (הכל יחסי בחיים-בהשוואה לארטישוק למשל זה ממש משחק ילדים), מבשלת בסוכר ומכניסה לתנור- תודו לא קשה.\n\n\nבתמורה מגיח סיר מבושם של פיסות פרי רכות, נימוחות ומסוכרות בצבע ארגמן.  מתעלפים קצת מהיופי, גונבים כמה מיד,  נותנים קצת למי שאוהבים, שומרים בצנצנת בבמקרר, מגישים בסיום הארוחה עם גלידת וניל טובה. עונג ענוג ומתענג.\n\n\n  .\n\n\n \n\n\n\n\n\n\n\n\n  .\n\n\n\n\nחבושים בהל וקינמון\n\n\nממיכל הקדרית למדתי להוסיף לחבושים הל- שילוב יפיפה, אפילו מרגש.\n\n\nכמה זנים יש לחבוש ואתם חפצים במיוחד באלו החלקים, הבהירים, שהם גם טיפל'ה רכים יותר. אם ההתמודדות עם הפרי מאתגרת ממש, ניתן להכניס למיקרו לדקה או שתיים.\n\n\nאפשר לקלוף אפשר גם לא.\n\n\nרק מחדדת- מנסיוני, לא תמיד הצבע אדמוני כהה כמו זה, לעיתים הגוון חום יותר או צהבהב. הצבע גם משתנה מעט עם השהות במקרר. הטעם נשאר נפלא.\n\n\n  .\n\n\nכ- 5 חבושים גאים\n\n\n2/3 כוס סוכר\n\n\n1/2  2 כוסות מים\n\n\n3-4 תרמילי הל מוכים (מעוכים קצת לכדי פתיחה)\n\n\n1 מקל קינמון\n\n\n3  כפות חומץ בלסמי\n\n\n  .\n\n\nלתוך סיר/ מחבת הכי רחבים שרחבי המטבח, מאלו שניתנים להכנסה לתנור, מכניסים את כל המרכיבים מסוכר ועד בלסמי ומביאים לרתיחה.\n\n\nבינתיים מכינים את החבושים:\n\n\nקולפים או שלא. בעזרת גרזן (סתאאםםם) חותכים לרבעים ובעזרת סכין קטנה, מנקים כל רבע מהליבה. אפשר להשאיר כך או לחתוך כל רבע לחצי. מסדרים את כל פלחי החבושים בצפיפות בנוזלי הסוכר ומבשלים מכוסה ברתיחה קלה ועדינה כחצי שעה- או עד שהפרי רך. בשלב הזה כדאי להשקיע ולהפוך את הפיסות בנוזל.\n\n\nמעבירים את הסיר לתנור שחומם ל- 180 מעלות צלסיוס/ 350 פרנהייט לכשעה. החבושים מוכנים כשהם רכים למשעי, מקורמלים, צבעם אדום- צהבהבורוב הנוזלים שסביבם נספגו. כדאי לתת להם היפוך אחרון בזיגוג הסמיך.\n\n\n \n\n\n \n\n\n \n\n\n \n\n\n \n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/07/22/popcorn/": ".\n\n\n.\n\n\n\n\n.\n\n\nאיך שמגיעה חופשת הקיץ, פושטת את מדי הסוהרת המעומלנים ועולה מיידית על מדי השיטור הפשוטים. אל תטעו- יש הבדל גדול בין השתיים. לשוטרת הפשוטה אין עניין רב בשעורי-בית, שעות שינה הן אצלה דבר נזיל והיא ממש נגד השכמות מוקדמות. היא גם לא מקפידה במיוחד על אכילה סדורה, מחפפת ברמות צריכת הסוכרים והחמאה ומנויה קבועה בסינית הקרובה. גם בסושיה. גם במכסיקנית ובזו שלידה עם הפיצה.\n\n\nוהיא מאמינה בקסמים!\n\n\nוהיא דוגלת בקיצורי דרך קטנים, עיגולי פינות ושקרים לבנים  וכן נו, בסוכרים ובחמאה.\n\n\nובפופקורן הזה, שהוא פריך ומתקתק ומתפצח בין השיניים כמו זיקוקי דינור מסוכרים, נדבק שם ככה שבביקור האורטודנט הבא כבר יהיה שמח. אבל את זה היא תשאיר לטיפולה של הסוהרת.\n\n\nאת המדים הם מנשקים לה בגללו, \nהאסירים\n פורעי החוק הקטנים.\n\n\n.\n\n\n\n\n\n\n.\n\n\nמ\nאלטון בראון\n הענק למדתי להכין פופקורן בשקית נייר חומה פשוטה. לא טעים כמו זה בשקית הקנויה אבל יותר הגיוני מהרבה סיבות ובסוף מתרגלים. זה פופקורן של פעם, לפני תקופת המיקרו- אבקות- וכולי, פופקורן הארד קור.\n\n\n מכניסים לשקית חומה פשוטה כ- 1/4 כוס גרעיני תירס ומעט מלח. מקפלים את השקית בחלקה העליון (קיפול קטן וגם אוזניים מהצד), מנערים ומכניסים למיקרו לכ- 2 דקות. כשהפיצוצים מפסיקים להשמע, יש להפסיק את פעולת המיקרו, לתת ניעור קל והרי לכם פופקורן!\n\n\nוכשבא ממש להתפנק או לפנק או להגיש לאורחים קערית של פופקורן מקורמל שמתפצפץ בפריכות שיא ככה שהם יגידו: לא נכון, זה את הכנת?!, עושים בדיוק כך:\n\n\n \n\n\n\n\n\n\n.\n\n\n\n\nפופקורן בקרמל   \nחצי שעה ואתם שם\n\n\nממכר. מהכמות הזו יוצאת קערה גדולה ובה כ- 12 כוסות פופקורן. זה נשמע המון. זה נראה הרבה פחות. זה מספיק להרבה.\n\n\nפופקורן מקורמל מכינים עם מעט סירופ תירס שתפקידו החשוב הוא למנוע התגבשות של הסוכר. אני יודעת שבישראל קשה למצוא סירופ תירס ולכן מצרפת גם אופציית הכנה אחרת, בלעדיו.  זה לא יוצא לגמרי אותו דבר אבל לגמרי טעים מספיק בכדי להתאמץ ולהכין.\n\n\n—\n\n\nעם סירופ תירס-\n\n\nכ- 12 כוסות פופקורן מוכן (מ- 1/2 כוס גרעיני תירס)- מתכון פשוט להכנה \nכאן למעלה\n\n\n40 גרם חמאה\n\n\n1/2 כוס סוכר חום\n\n\n2 כפות סירופ תירס\n\n\nמחממים תנור ל- 180 מעלות צלסיוס/ 350 פרנהייט. מכינים תבנית רחבה.\n\n\nממיסים בסיר קטן את החמאה עם הסוכר וסירופ התירס. מביאים לרתיחה ומבשלים כחצי דקה, עד שהסוכר נמס לגמרי. יוצקים בעדינות בעזרת כף רחבה על הפופקורן ומערבבים. אין צורך באחידות- מה שיוצא יוצא.\n\n\nמשטחים את הפופקורן בתבנית ואופים כ- 15-20 דקות, תוך כדי ערבוב אגבי. כשהפופקורן זהוב, מוציאים ומצננים. נשמר יופי כמה ימים בשקית אטומה.\n\n\n—\n\n\nבלי סירופ תירס- \n\n\n– תערובת הקרמל הזו מתקבלת גבישית וקשה יותר לניהול אבל אם תעקבו אחר ההוראות בקפידה ותאחדו את הקרמל במהירות עם הפופקורן, התוצאה עדיין תהיה מצוינת.\n\n\nכ- 12 כוסות פופקורן מוכן  (מ- 1/2 כוס גרעיני תירס)- מתכון פשוט להכנה\n כאן למעלה\n\n\n40 גרם חמאה\n\n\n1/2 כוס סוכר חום\n\n\n2 כפות סירופ מייפל\n\n\nמחממים תנור ל- 180 מעלות צלסיוס/ 350 פרנהייט.\n\n\nמעבירים את הפופקורן לקערה גדולה.\n\n\nממיסים בסיר קטן את החמאה עם הסוכר והמייפל \nרק עד שהחמאה נמסה והתערובת אחידה\n, \nאין צורך שהסוכר ימס לגמרי\n . אני מוצאת שככל שמבשלים את התערובת יותר, כך היא מתגבשת, מתמצקת ומקשה על העירבוב עם הפופקורן. מפזרים מיד על גבי הפופקורן ומערבבים יחד כמה שניתן. זזה לא יהיה אחיד לגמרי אבל זה בסדר. משטחים את הפופקורן בתבנית ואופים כ- 15-20 דקות, תוך כדי ערבוב אגבי. כשהפופקורן זהוב, מוציאים ומצננים.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/25/figs/": "המתכון הזה פורסם ב'\nוואלה!'\n של שבוע שעבר, בעודי משוטטת ברחובות סיאטל. והוא מסוג המתכונים שלא כדאי לפספס כי הוא פשוט ומתגמל שיא.\n\n\nזוהי הזדמנות אחרונה, לא רק להנות מהפרי המקסים הזה עכשיו, אלא גם להצטייד בו לימים קרים.  שעה של עבודה, תניב עבורכם צנצנת מלאה בפירות מזוגגים ביין ובניחוח של רוזמרין. משם הדרך להנאה היא קצרה.. כמה גבינות, לחם טוב וקצת יין. לא צריך יותר. אפשר גם כקינוח מעל לגלידת וניל או קרם פרש ואפילו יוגורט.\n\n\nרציתי גם לתת לכם את הלינק \nהזה\n, לכתבה סופר מעניינת על פרויקטי 'בניה ירוקה' בניו-יורק. גם בגלל ניו-יורק, גם בגלל הירוק אבל\n בעיקר בגלל הישראלי המרשים שעומד מאחורי הפרויקטים האלו\n.  גאוה גדולה לכולנו, הבחור הזה.\n\n\nמי יודע… אולי עוד יגיע היום שבו ארצנו הקטנטונת תשכיל לקחת את החזון, הלהט והרעיונות המדהימים שלו – ולעשות.\n\n\nשבת שלום ורוגע!\n\n\n\n\n\n\nתאנים משומרות\n\n\nלשימור דוקא רצוי תאנים מוצקות. הן תשמורנה יותר על צורתן לאחר הבישול.\n\n\nבערך 1.2 ק\"ג תאנים טריות\n\n\n1 כוס פורט (אין פורט?! נסו יין אחר )\n\n\n1/2  1 כוסות מים\n\n\nסליל ארוך של קליפת תפוז (בקלי-קלות עם קוךפן)\n\n\n1 מקל קינמון\n\n\n1/4 כפית פלפל שחור גרוס טרי\n\n\n1 כוס סוכר\n\n\n1 ענף רוזמרין טרי\n\n\nמיץ מלימון שלם\n\n\nחורצים בעדינות צלב בתחתית כל תאנה. לא עמוק מדי- 1/2 ס\"מ.\n\n\nבסיר גדול, המכיל את כל התאנים בשכבה אחת, מביאים לרתיחה פורט, קליפת תפוז, מים, מקל קינמון, סוכר, פלפל ורוזמרין. מנמיכים את האש ומבשלים תוך בעבוע כ- 5 דקות.\n\n\nמוסיפים את התאנים ומיץ הלימון  ומביאים שוב לרתיחה. מנמיכים שוב את האש ומבשלים, מכוסה למחצה כ- 30 דקות. התאנים צריכות להיות מזוגגות ומעט שקפקפות. אם יש צורך- יש לבשל עוד כ-10 דקות. טועמים ורואים האם יש צורך בעוד מיץ לימון. \n\n\nמוציאים את התאנים בעזרת כף מחוררת לצנצנת מעוקרת (או למחפפים- לצנצנת שכרגע יצאה מהמדיח ועודנה חמה..) וממשיכים לצמצם את הנוזלים ברתיחה כ- 15 דקות או עד אשר הנוזל נהיה מעט סמיך ומכסה גב של כף. (טובלים כף. מעבירים פס עם האצבע. אם הפס נשאר ברור ולא נסגר ע\"י הנוזל- מוכן.) מוזגים לצנצנת לכדי כיסוי, מקררים ואוטמים. מנסיון, אם נשארו מעט נוזלים בסיר, כדאי לשמור אותם בצד. כשהתכולה תתקרר לגמרי, יהיה מקום לעוד מעט מהם.  \n\n\nאני שומרת בחוץ, על השיש וזה מחזיק כחודשיים טובים, אם לא גומרים את זה לפני. אפשר גם לשמור במקרר.\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/02/06/stewed-strawberries/": ".\n\n\n\n\n_______________\n\n\nבבית הקפה הקטן שליד הבית, מגישים פרוסות לחם עבות וקלויות בעלות קרום מתפצח ואיתן חמאה וצלוחית קטנה של תותים דהויים בצבעם. דוקא בגלל הצבע, מפתיע לגלות בכל פעם מחדש את טעמם שמכה בלשון כמו מאה תותים מתוקים יחד.  הגדולים אומרים שהתותים של היום זה לא מה שהיה פעם, שפעם לתות היה טעם של תות והיום טעם של כלום. זה לא תמיד נכון אבל כשנופלים על סלסלה לא אטרקטיבית במיוחד בטעמה או כנשארים תותים מפה ומשם, כדאי לנסות את השיטה הזו-  בישול מהיר וקצרצר שמקפיץ את טעמם של אלו למקומות טובים.\n\n\n______________________________\n\n\n\n\nתותים מבושלים קצרצר         ~1 כוס\n\n\nחיי המקרר שלהם קצרים יחסית ולכן עדיף להכין אותם בכמות קטנה. מגישים כריבה או מעל תלולית של יוגורט, עוגת גבינה  או גלידה.  אם מפזרים בכוסות גבוהות  פירורי ביסקוטי, שכבות של יוגורט סמיך בסוכר ותותים מבושלים, זה מרגיש כמעט כמו קינוח אמיתי.  במידה והתותים לא מאד מתוקים ניתן להוסיף מעט יותר סוכר.\n\n\n~250 גר' תותים נקיים\n\n\n1 כפית שטוחה של סוכר\n\n\nפורסים את התותים ומבשלים יחד עם הסוכר בסיר קטן על להבה נמוכה. מערבבים מדי פעם ומגבירים את הלהבה לאחר שהתותים הגירו נוזלים. מבשלים כ- 5 דקות ומסירים מהאש.\n\n\nמעבירים לצנצנת ולא טועמים!  בשלב הזה הטעם מעט מזייף ויש צורך בקירור מלא.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/01/18/blood-orange-marmalade/": ".\n\n\n'הלו הלו' אני עוצרת אותו בכניסה הביתה, כולו כתום ונוצץ…  'מה זה?!'\n\n\n'אבא הרשה' הילד אומר בפה מלא סוכריות זרחניות\n\n\n'מה?' אני מרימה מבט עוין אל האיש\n\n\n'אהה' הוא אומר לי ברצינות תהומית 'חשבתי שסוכריה כתומה זה מתפוז!'\n\n\n.\n\n\n\n\n.\n\n\nא פ ר ו פ ו \nתפוזים\n\n\nאת מרמלדת תפוזי הדם המשובחת של \nהוקסמנית\n אני מכינה באדיקות כשאלו אך מופיעים בשוק.  את שני הקילו הראשונים שהכנתי חילקתי לכל בר מזל שפגש בי השבוע ואת המעט שנשאר, אכלתי לי בעונג איטי עם גבינת עזים בשלה, שילוב משמיים. אחר כך התעצבתי לי על שאלו נגמרו וקניתי שני קילו נוספים. המרקם של קליפות התפוז הרכות-מתוקות מזכיר לי תמיד את עיגולי התפוז העגולים שאני אוכלת \nכאני שמגיעה לפריז\n, אלו שחציים טבול בשוקולד וטעמם עדן. אז התגמשנו הן ואני, והלכנו על הגרסה הפריזאית. אפשר עיגולים מושקעים או פיסות טבולות בשוקולד. אפשר עיגולי שוקולד מהירים ועליהם קליפה מסוכרת ואפשר להשקיע בטבלאות שוקולד מהממות ביופיין, \nכמו ששלי מכינה\n.\n\n\nזה עובד יופי גם עם תפוזים רגילים.\n\n\nותגידו שלא באתי לכם טוב לפני ט\"ו בשבט.\n\n\n.\n\n\n\n\n\n\n\n\n\n\n\n\n\n\n.\n\n\nתפוזי דם מסוכרים\n   כ- 18 יחידות\n\n\nאם מכינים כמות גדולה, נפלא להכין גם סיר גדול \nבדרך המקורית\n, כמו אצל מיכל. בדרך הזו, בצנצנות מעוקרות, תלוונה אתכן היפות האלו הרבה זמן אחרי שלא ימצאו תפוזי הדם בשווקים.\n\n\nתפוזים רגילים גם עובדים טוב – טריים ובעלי קליפה לא עבה מדי.\n\n\nשיטה מהירה ועצלה לעיקור צנצנות: 10 דקות במיקרו או בתנור מחומם ל- 200 מעלות צלסיוס/ 400 פרנהייט. סוגרים את הצנצנות בעוד תוכן חם.\n\n\n.\n\n\n400 גרם עיגולי תפוז- דם בעובי של מעט פחות מסנטימטר ( בערך 6-7 תפוזים, תלוי בגודלם)\n\n\n200 גרם סוכר\n\n\nמיץ מחצי תפוז\n\n\n100 גרם שוקולד מריר משובח\n\n\nמכניסים לסיר את עיגולי התפוז, הסוכר ומיץ התפוז. מערבבים ומבשלים על להבה נמוכה עד שהסוכר נמס והתפוזים מפרישים נוזלים. בשלב הזה, ניתן להגביר את הלהבה. אל תבהלו- התפוזים יפרישו הרבה נוזלים (זה יראה מרק). בערך 20-25  דקות בבעבוע שמח לוקח להם להתרכך ולהפוך את מרירותם לנעימה (אם תטעמו חם, אל תבהלו. זה מריר הרבה יותר כך אבל מרכך טעמים כשמתקרר). בתום הבישול עדיין יוותרו מעט נוזלים בסיר אבל אם תבדקו מעט מהם על כף, תראו שהם מיד מתמצקים למסה דביקה. זה מוכן.\n\n\nמוציאים את הפרוסות אחת אחת, על גבי נייר אפיה. נותנים להן להתקרר. מפרידים אותן בעדינות מהנייר בכדי שיהיו מוכנות לטבילה.\n\n\nממיסים את השוקולד בעדינות – אפשר במיקרו, לאט. ואפשר על סיר מים חמים כפול.\n\n\nטובלים את עיגולי התפוז המסוכרים בשוקולד,  עד למרכזם ומניחים על תבנית מרופדת בנייר אפיה חדש. מכניסים למקרר לכרבע שעה או עד שהשוקולד מוצק ויבש.\n\n\nאם קריר, אפשר לשמור בחוץ.  אם שומרים במקרר, יש להוציא החוצה מעט לפני האכילה בכדי לתת לשוקולד לחזור לטמפרטורת החדר. שוקולד קר זה באסה.\n\n\nאם אתם נדיבים אש- עוטפים יפה ונותנים למי שאהבה נפשכם. או מביאים לסעודת ט\"ו בשבט, יושבים בכס המלכות ומחכים שיתעלפו עליכם. והם יתעלפו.\n\n\n\n\n.\n\n\n \n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/10/peasou/": "הי, אל תלכו… אני יודעת… עוד פעם מרק. ואפילו אחד קצת מפולצן.\n\n\n'מה עובר לה בראש' אתם חושבים?! למה היא לא נותנת מתכון לקציצות וסוגרת עניין?! (שאלה שאכן נשאלתי השבוע בלי הקטע של 'סוגרת עניין') . התשובה הכנה היא שזה מה שיש לי כרגע בבית. יש אפונה טריה שהוצאתי מהתרמילים, חסה, בצל ירוק ונענע מהגינה, שהיא שילוב איטלקי שכיח עם אפונה. זו בעצם התשובה הראשונה. השניה היא שאני באטרף ליצירת מרקים.\n\n\nאז הנה אני כבר מזהירה מראש- יהיו עוד. אבל יהיו גם קציצות. כהתחשבות בקהל. וטוב דיתי, יהיה גם חמין, כי בנתיים יש פה שוב חורף.\n\n\n* הערונת על\n אידוי\n -אידוי אמור להיות ריכוך ללא הוספת צבע, מה שמוציא מהירקות מתיקות ורכות ונחוץ במיוחד כשיש שום בעניין, מאחר ושום נהיה מר כשהוא משחים. הדרך שאני מוצאת כנוחה במיוחד היא להוסיף מעט מלח, לערבב ולכסות. המלח עוזר לירק להפריש מעט נוזלים, שיוצרים אדים. אש נמוכה. עוד דבר שאני עושה במקרים כאלו- אני סוגרת את האש לכמה דקות, לפני שאני ממשיכה בבישול ונותנת לכל להיות ב'סאונה' של אדים.\n\n\n \n\n\n \n\n\n\n\n\n\n \n\n\nמרק אפונה ירוקה, חסה ונענע\n     4 מנות קטנות\n\n\nאת החסה הוספתי לנפח כי לא היו לי המוני אפונים. וזה יופי של דבר כי היא לא משתלטת על הטעם ומוסיפה ירוק וכן… אין בה כמעט קלוריות!\n\n\n2 כפות שמן-זית\n\n\n1 כף חמאה\n\n\n6 גבעולי בצל ירוק\n\n\n250 גר' אפונה ירוקה טריה\n\n\n1 פנים של חסה ערבית ( כאן זה מגיע כבר נקי, בגודל בינוני ובלי העלים הכהים שבחוץ)\n\n\nמלח ופלפל טרי\n\n\n6-7 עלים של נענע\n\n\nמעט שמנת חמוצה לקישוט\n\n\nמחממים בסיר קטן את החמאה ושמן- הזית ומאדים קלות את הבצל הירוק עם מעט מלח. מוסיפים את החסה וממשיכים לאדות כמה דקות, עד שנפחה יורד. מוסיפים 1/3 מכמות האפונה ומים לכדי כיסוי. מביאים לרתיחה ומתבלים.\n\n\nבשהאפונה רכה, מעבירים את התערובת לבלנדר וטוחנים עם עלי הנענע. אם רוצים להשאיר מרקם של חסה, מעבירים מעט בלבד.\n\n\nמחזירים לסיר ומוסיפים את שאר האפונים. מתקנים תיבול וממשיכים לבשל עד לסמיכות הרצויה.\n\n\nמגישים עם שמנת חמוצה, מדוללת במעט חלב. לא צריך הרבה.\n\n\nוהפתעה- אין פרמזן!!!\n\n\n\n\n \n\n\n \n\n\n\n\n וזו היתה הארוחה של הבמבי השכונתי שלנו הלילה. משום מה הם אוכלים רק את העלים הירוקים ומשאירים לדיירים המבואסים מקלות גבעולים עצובים.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/12/30/drypeasoup/": "מרק אפונה, קארי וחלב קוקוס\n\n\n\n\nמן מרק כזה, מחומרים שיש בארון מאחורה. מריח כמו מרק אפונה של אמא אבל מרגיש בפה יותר מתוחכם ועדין. אפשר בסוף לזרוק פנימה חופן של תרד טרי, שיתבשל לו סתם כך בחום ואפשר גם לא.\n\n\n2 כרישות נקיות וקצוצות\n\n\n2 שיני שום קצוצות דק\n\n\n3 ענפי סלרי קצוצים דק\n\n\n2 כפות שמן קנולה\n\n\n1 כפית אבקת קארי, 2 עלי דפנה,  1 ס\"מ ג'ינג'ר\n\n\n 2 כוסות אפונה יבשה- שטופה\n\n\n8 כוסות מים\n\n\n1 פחית חלב קוקוס\n\n\n1/2 כפית סוכר, מלח ופלפל טרי\n\n\nקצת מיץ לימון\n\n\nמחממים שמן בסיר גדול ומוסיפים כרשות, שום, סלרי ומעט מלח. מוסיפים מעט מים ומאדים מכוסה באיטיות עד שכל הירקות מתרככים לגמרי.\n\n\nמערבבים פנימה את אבקת הקארי, עלי הדפנה ופיסת הג'ינג'ר ומוסיפים את האפונה והמים. מביאים לרתיחה ומבשלים בבעבוע עדין כ- 40 דקות.\n\n\nמוסיפים את חלב הקוקוס והסוכר ומתבלים בעוד קצת מלח ופלפל. מבשלים עוד כ- 20 דקות.\n\n\nמוציאים את עלי הדפנה ופיסת הג'ינג'ר וטוחנים: אם אוהבים חלק לגמרי- יופי! אני מעדיפה את המרק הזה מעט מחוספס ולכן מעכתי את האפונה  בסיר עם מועך של פירה. אפשרות אחרת היא לטחון לחלק רק מחצית מהכמות.\n\n\nמוסיפים מעט מיץ לימון ומתקנים תיבול.  אם רוצים זורקים פנימה חופן של עלי תרד.\n\n\nאתם בודאי יודעים\n שמרקי קטניות מסמיכים באופן משמעותי ולכן- אם לא אוכלים מיד, דואגים לדלל בחימום עם מעט מים.\n\n\n\n\n  \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/01/17/dried-peas-soup/": ".\n\n\n\n\n.\n\n\n\"נשבעת לך\", אני מודיעה לו נחרצות בעודו שקוע בעיתון שפתיו מביעות תדהמה \"שהבאנו את הגשם!\". האיש, כל כולו ברווח הצר שבין אנסטסיה וכוס המים וג'ודי ניר-מוזס שמצאה לנכון לשחרר כמה פנינים של מופת לאילנה דיין, מיואש מכדי להתרגש מקצת גשם.\n\n\nבניגוד אליו, קלולסית שכמותי מתרגשת נורא מהגשם.\n\n\nבעיקר כשמלוה אותי תחושה חזקה שאני, אני עצמי, הבאתי אותו. אחרת איך תסבירו?? שנים של בצורת ויובש נוראי והנה, אני עושה עליה וטראח- יש גשם!\n\n\n.\n\n\n.\n\n\nוכשהגשם דופק בחלון והבית חם ונעים אני נזכרת לי מיד במרק האפונה של מירי, זה שרשמתי את סודותיו כמה וכמה פעמים אבל אין לי שמץ של מושג היכן. ומאחר שחיפוש אחר מתכון למרק אינו עילה מוצדקת דיה בכדי להעיר מישהי באמצע הלילה ובגלל שאני זוכרת  שיש בו ריבוי של שורש סלרי, אני עושה כך:\n\n\n.\n\n\n.\n\n\n\n\nמרק אפונה ושורשים    \n כ- 6 מנות\n\n\nבזמן האחרון אני מוצאת שלוה גדולה בקיצוץ סיזיפי. המרק הזה הינו דוגמא נאה לכך. גם אם תקצצו גדול יותר יצא בסדר.\n\n\n2 שורשי סלרי גדולים\n\n\n1 שורש פטרוזיליה\n\n\n1 בצל קטן\n\n\n5 שיני שום גדולות\n\n\n1 ס\"מ שורש ג'ינג'ר\n\n\n4 כפות שמן-זית\n\n\nמלח ופלפל גרוס טרי\n\n\n1/2  1 כוסות אפונה יבשה\n\n\n7 כוסות מים\n\n\nחזה אווז מעושן, נקניקיות מעושנות או קבנוס- בכמות מספקת\n\n\nקולפים וקוצצים דק את השורשים, הבצל והשום. מגררים היטב את הג'ינג'ר. מעבירים לסיר רחב עם שמן הזית ומעט מלח ומאדים מכוסה על להבה נמוכה כ- 10-15 דקות עד שהכל רך מאד. מוסיפים את האפונה היבשה והמים, מתבלים ומביאים לרתיחה. מבשלים מכוסה למחצה על להבה נמוכה כשעה וחצי או עד שהאפונים נמסים מעצמם. בשלב הזה מחליטים על מרק חלק או גושישי ומרסקים בהתאם. אני ריסקתי כשליש מהמרק והתוצאה היהת עשירה אך לא מחיתית וחלקה.\n\n\nאת הנקנקיות/אווז או קבנוס חותכים לעיגולים או לקוביות קטנות ומזהיבים במעט שמן זית. מוסיפים למרק לאחר תום הבישול ומניחים לספיגת טעמים קלה.\n\n\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/12/01/peas-and-cashew-soup/": ".\n\n\nשנים\n של \nהודיות\n הותירו אותי ללא כאלו מקוריות, כולן חוזרות על עצמן. חג מקסים זה, עם הטרקי והסטאפינג והתזכורת ההכרחית שאפילו הדברים שבאים לנו כמובן מאילו, זקוקים לרגע חסד של תודה. אי לכך החלטתי השנה, להודות דוקא על קטנות מעצבנות מחיי היומיום. זה רק עניין של זמן עד שאפילו עליהן אסתכל בחיבה וגעגוע ואתפלא איך טס לו הזמן.\n\n\n.\n\n\n\n\n\n\n\n\n.\n\n\nלהוציא תפוח בן מאה מהתיק של הילדה. להתפלץ פשוט להתפלץ.\n\n\nלפתוח גילגולי גרביים מסל הכביסה ולזכות במטר של חול ואבנים קטנות. כנ\"ל עם הנעליים שזרוקות בכניסה. כנ\"ל עם הכלב.\n\n\nלהזיז דברים מצד לצד במטבח בנסיון נואש לפנות קצת מקום. זה ממש עד לשיפוץ, אוטוטו כבר שלוש שנים.\n\n\nללכת בלילה לשירותים ולגלות שמישהו לא זכר להוריד את קרש האסלה. כלומר, לגלות מאוחר מדי.\n\n\nלהבין שמישהו התנגב לך במגבת הרחצה ועכשיו היא רטובה וקרה. גם את רטובה וקרה. לפעמים אותו דבר עם מברשת השיניים. מה, הורודה לא שלי? לא היא לא שלך!\n\n\nלחזור מהקניות ולהבין שהדבר שלשמו נסעת, נשכח. או לחילופין, לנסוע לקניות ולגלות בחנות שכרטיס האשראי במעיל השני. לפחות כך את מקוה.\n\n\nלשתול, לטפח, להשקות ולגלות שהשנה מישהו מצליח להגיע לכל עגבניה ורודה, לפנייך.\n\n\nלהכין מרק אפונה ממש טעים ולהבין שלאף אחד במשפחה לא בא. לאכול בעצמי ולחלק את השאר.\n\n\n.\n\n\n\n\n\n\n\n\n.\n\n\n\n\nמרק אפונה וקשיו\n   כ-6 מנות\n\n\nאל תהיו לי כמו אלו שאצלי בבית- בא לכם עליו כי הוא קל להכנה ונורא טעים.\n\n\nועוד קטנות:\n\n\nשימו לב- מרק זה לא דייסה. הוא צריך להיות סמיך אבל לא מדי.\n\n\nאפשר לרסק אותו גרבר-סטייל ואפשר להשאיר עם מעט מרקם- מה שבא.\n\n\nאם מתעצלים, ניתן כמובן לותר על תוספת האפונים-שום-פירורים ועדיין להתפנק במרק טעים ומשביע. אבל כדאי להשקיע עוד כמה דקות עבודה- התערובת מוסיפה מן זינג שווה למרק.  מוסיפים לצלחת בעת הגשה כי בתוך המרק עצמו היא תאבד מנוכחותה הטריה.\n\n\n.\n\n\n1 בצל\n\n\n1 כרישה\n\n\n1 גזר\n\n\nשמן- זית\n\n\n1 כוס אפונה יבשה- שטופה\n\n\n1/4 כפית כמון + 1/4 כפית קינמון + 1/2 כפית כורכום (אם אתם מאוהבי הכמון, אפשר להכפיל כמות)\n\n\nמלח+ פלפל שחור גרוס\n\n\n1/3 כוס קשיו טבעי\n\n\n1 כוס אפונה ירוקה קפואה\n\n\n5-6 כוסות מים\n\n\nבסיר בינוני, מזהיבים את הירקות במעט שמן-זית ומלח. מוסיפים לסיר את התבלינים, מערבבים ומבשלים יחד כדקה. מוסיפים אפונה יבשה, קשיו ומים (5מתחילים ב-5 כוסות), מביאים לרתיחה ומבשלים בבעבוע נעים, מכוסה כ- 40 דקות או עד שהאפונה רכה לגמרי. מוסיפים את האפונה הקפואה ומבשלים עוד כעשר דקות. טוחנים את המרק (מקל טחינה זו אפשרות קלה ונוחה). טועמים ומתקנים תיבול.\n\n\nתערובת אפונים-שום-פירורים:\n\n\n1 שן שום כתושה\n\n\nמעט שמן-זית\n\n\nכ- 2 כפות פירורי לחם\n\n\n1/3 כוס אפונה קפואה- מופשרת\n\n\nמעט גרירת לימון\n\n\nמחממים בזהירות את השום הכתוש בשמן-הזית. כשהשום ריחני, מוסיפים את פירורי הלחם ומטגנים באיטיטות יחד. מועכים את האפונה מעט וקוצצים אותה גס. מוסיפים למחבת, מערבבים ומתבלים במעט מלח. מטגנים יחד כדקה ומוסיפים את גרירת הלימון.\n\n\nלפני ההגשה, מגישים מעט מהתערובת בכל קערית מעל למרק.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/25/sunchoke-soup/": "כמו בתקופות של פיקאסו, כך גם הטבע שמסביבי יוצר לו תקופות צבע משלו.\n\n\nהשנה, כך נדמה, החורף השתגע לגמרי. גשם, שמש, רוח, נעים, קר- יום ככה ויום ככה. ובתמורה, הצמחים שקצת התבלבלו להם גם – מהססים לפרוח, מאחרים ללבוש צבעים. \n\n\nופתאום בבום אחד הכל נהיה\n\n\n\n\n אז החלטתי לנסות ולבשל בצבעים\n\n\n \n\n\nארטישוקים זו חיה כזו שאו שנורא אוהבים או שממש לא. מי שאוהב- משוגע על זה- ואז יש לו שתי אפשרויות: הראשונה היא הארטישוק הרגיל, שחופן בתוכו אושר גדול אבל הדרך אל האושר, חתחתים היא. האפשרות השניה היא הארטישוק הירושלמי, שכולו כברו- טעם גן-עדן.\n\n\nאלא  שהירושלמי, שבא אגב, ממשפחת \nהחמניות\n ולא ממשפחת הארטישוקים, גורם לבטן להתהפך ולהשתגע. אני מכירה אנשים רבים שממש מאוהבים קשות בשורש הזה אבל לא מסוגלים לאכול אותו בגלל כאבי הבטן שהוא מעניק להם כקינוח. אני עצמי התנסתי בכך בשנה שעברה, בה זינבתי בסיר מלא, עקב סירובה של משפחתי להצטרף להוללות. באותו הערב אמרתי לאיש בעודי שקועה ביסוריי: 'לך, מצא לך אישה נחמדה שתאהב את הילדים'.\n\n\nכך חלפה לה שנה ושוב החלו להציף את עיני הארטישוקים המדהימים האלו בחנויות. פעם, פעמיים התעלמתי עד שבסוף נשברתי והבאתי כמה איתי הביתה. אז מה נעשה אתכם? חשבתי ואז נזכרתי במשפט מעולה שאני מרבה לומר לילדי וממעטת לבצע : \nהכל במידה\n.\n\n\nכך הגעתי למרק הזה, שבסיסו תפוחי-אדמה וטעמו ארטישוק והוא חלק וקטיפתי וארטישוקי עד מאד. שלושה- ארבעה  ארטישוקים בסיר מלא, נותנים טעם חזק ומספק.\n\n\nוהכאבים? כנראה שכשהכל במידה- הם הולכים למקום אחר.\n\n\n \n\n\n\n\n\n\nמרק ארטישוק ירושלמי\n      4-6 מנות- תלוי למה אתם קוראים מנה\n\n\nהמרק הזה הוא מסוג המרקים שמתאימים להגשה בספל או בכוס. \n\n\nאת הגרסה הראשונית הכנתי ללא כרישה אך עם מרק עוף שנותר ללא דורש במקרר. בפעם השניה ניסיתי גרסה צמחונית שיצאה לא פחות טעימה… לבחירתכם.\n\n\n1 שאלוט גדול, 2 שיני שום, 1 כרישה – קצוצים דק\n\n\n2 כפות שמן + 1 כף חמאה\n\n\nמלח + פלפל טרי\n\n\n200 גר' ארטישוק ירושלמי ( בערך 4 גדולים) ואם אתם ממש רגישים ניתן אפילו פחות..\n\n\n300 גר' תפוחי- אדמה (1 גדול גדול)\n\n\nחופן עלי פטוזיליה\n\n\nאגוז מוסקט\n\n\n1/2  3 כוסות מים\n\n\nלא מקלפים את הארטישוקים אבל משפשפים היטב עם 'סקוצ'ברייט' (!) נו- הזה ששוטפים איתו כלים, עד שהם ממש נקיים ושקפקפים. חותכים לקוביות. את תפוח- האדמה דוקא כן מקלפים וחותכים לקוביות.\n\n\nממיסים בסיר את השמן והחמאה (או בלי חמאה בכלל, אם אתם מהמחמירים) ומאדים עם מכסה, את 'נותני הטעם' עם מעט מלח ושלוק מים קטן. כשהכל רך, מוסיפים את כל שאר המרכיבים ומתבלים. מביאים לרתיחה ומבשלים על אש נמוכה- בינונית כ- 35 דקות, עד שהארטישוק ותפוחי -האדמה רכים. \n\n\nמעבירים למעבד- מזון או בלנר ומרסקים עד למחית חלקה. מתקנים תיבול. זהו.\n\n\n\n\n\n\n \n\n\nובפינת הנוסטלגיה\n \n– \nעוף עם ארטישוק ירושלמי ורוזמרין\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/25/onion-soup/": "מרק בצל הוא אחד הדברים האהובים ביותר בעולמו הקולינרי של איש הבית, מאז ולמתמיד.\n\n\nמסוג הדברים האלו שברגע שהעין קולטת בתפריט המסעדה, שם בדיוק ברגע הזה ממש, נפתרות כל ההתלבטויות. הפעם האחרונה בה הכנתי לו מרק בצל, היה יום לפני שהתגייס ולא אלאה אתכם בחישובים מתמטיים סבוכים, סמכו עלי- חלפו ה ר ב ה שנים. הכנתי לו אז פיקניק לעת ערב באיזו חורשה, שכלל תרמוס ובתוכו מרק בצל ואת עוגת הביסקויטים שאהב. אני זוכרת קופסאות קטנות עם גבינה צהובה מגוררת וקרוטונים- כי ככה היה אופנתי אז לאכול מרק בצל. למרות שאין לי מושג איך הכנתי אותו, סבירות גבוהה היא שהיתה שם נוכחות מסיבית של איזושהי אבקה, כיאה לשנים ההן.\n\n\nל\n\n\n\n\nע \n\n\nזה כבר כמה חודשים שאני קופצת במחשבות בין רעיון אחד לשני ומתכננת להכין לו מרק בצל. \nמשובח\n. \n\n\n \n\n\n\n\n\n\n \n\n\nבסוף זה קורה אחרי יממה בסיאטל, בה אנחנו אוכלים מרק בצל מושלם בביסטרו צרפתי קטן, שמצליח לעורר רגשות עזים לקערית חומה ומהבילה שכזו. מרק בצל שוה- מלא בטעמים, סמיך מעט ואלכוהולי במידה. משביע. את הטוסטים שלי אני אוהבת קראנצ'יים וחרדליים ולכן הם לצד המרק ולא בתוכו.  עניין של טעם וכמובן שנתון לשיקול דעתו של המכין.\n\n\nאין לו הרבה סודות, למרק הבצל הזה, מלבד אחד חשוב ומרכזי- צריך להשחים את הבצל  ל א ט  ובסבלנות, בכדי להוציא ממנו את כל הסוכרים הטבעיים האגורים בו ולרכז את טעמו. וצריך לאהוב אותו. את השאר הוא כבר יעשה לבדו.\n\n\nל\n\n\n\n\n\n\n \n\n\nהזמן, כך מסתבר,  עושה לו רק טוב. אחרי יומיים במקרר הוא משביח, מעגל טעמים ומסמיך עוד קצת- לכן כה כדאי להכפיל כמויות!\n\n\n \nך\n\n\n\n\nהרבה הרבה יותר טעים מאיך שהוא נראה\n\n\n \n\n\n\n\n \nמרק בצל מענג         \n4 מנות\n\n\nמרק שהוא ארוחה- עם טוסטים זהובים של חרדל וגבינה. יין. קינוח.\n\n\n1/2  1 ק\"ג בצל- רגיל וסגול\n\n\n2 כפות חמאה\n\n\n2 כפות שמן-זית\n\n\n3 כפות גדושות קמח\n\n\n1 כף ברנדי\n\n\n1 כוס יין לבן יבש\n\n\n2 גבעולי אורגנו טריים\n\n\n1 כף סוכר חום * אם וכאשר יש צורך!\n\n\n1 ליטר מרק עוף\n\n\nמלח ופלפל גרוס טרי\n\n\nהשחמת הבצל יכולה לקחת חמישים דקות ויכולה לקחת אף שעתיים- תלוי בחוזק הלהבה ותלוי בכמה דברים עושים במקביל. הכי מעולה זה לשים על האש גם סיר מרק עוף גדול מימדים, רווח כפול. מתחילים להשחים את הבצל עם חמאה, שמן ומעט מלח על להבה גבוהה בסיר מכוסה. כשהבצל מתחיל לקבל צבע, מנמיכים את הלהבה וממשיכים בבישול ממוקד ואיטי. ניתן להוסיף שלוק קטן של מים בהמלך השחמת הבצל אם נראה שיש צורך. הכי יעיל, במקרה שנראה כאילו העסק עומד להשרף, זה פשוט לכבות את האש ולתת לבצל לשבת בסיר הסגור ו'להלחית' נוזלים. אחר-כך ממשיכים בבישול. כשנדמה לכם שהבצל ממש כהה ומוכן- תמשיכו עוד קצת. אתם רוצים בצל חום חום כמו חמין. זה הסוד. משם ממשיכים-\n\n\nמוסיפים את הקמח ומערבבים היטב תוך כדי בישול. מוסיפים את הברנדי ומצמצמים כדקה. מוסיפים את היין הלבן ומצמצמים אותו מספר דקות, עד שאין הרבה נוזלים. מוסיפים את ענפי האורגנו ומרק העוך ומתבלים. מביאים לרתיחה ומבשלים כשעה. מתבלים בסוכר באם יש צורך (תלוי בחוזק מתיקות הבצל ובטעמכם האישי).\n\n\nטועמים שוב ומתקנים תיבול של מלח ופלפל.\n\n\nלטוסטים:\n מורחים פרוסות באגט או לחם אחר בחרדל גרגרים שלמים (אפשר גם בלי) ומפזרים מעל גבינה שאוהבים. קולים בתנור עד שהגבינה נמסה ושולי הלחם קראנצ'יים לתפארת.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/06/barley-meat-soup/": "אל לו לאדם למהר ולצאת בהצהרות גורפות כי סבירות נאה היא שאיכשהו, מתישהו אחת או שתיים יתישנו, יאבדו או סתם יתקמטו להן במגירה שכוחה.  הנה, קחו לדוגמא את הצהרת ה'לא מתה על מרקים' שלי. מתה היא אולי מילה מעט חזקה לתאור הרגשות שלי למרקים בשנה האחרונה אבל אוהבת בהחלט כן. \n\n\nעת הפציע אויר סגרירי ראשון והנה הגיע מיד חשק למרק ולא סתם אחד, אלא כזה של סבתא. אין לי מושג אך סבתי הכינה מרק גריסים  אך יש בידי סיבות נאות להאמין שהוריאציה הזו שלי, לא הגיעה הישר מערבות רוסיה הקרירה. אי לכך לא אעז לתת לו את השם המכובד והגלותי 'קרופניק', אלא אסתפק ב \"מרק גריסים ובשר שהצליח להביא לי שמחה מרובה שלושה ימים\" והיה סמיך ומשביע, עם הטעם הארצי הזה של הגריסים ורעננות העשבים.\n\n\n k\n\n\n\n\n \n\n\n\nמרק גריסים ובשר       \n4 מנות דשנות\n\n\n4 כפות שמן-זית\n\n\n400 גר' בשר בקר- חתוך לקוביות\n\n\nמלח ופלפל גרוס טרי\n\n\n1 בצל קצוץ\n\n\n1 שן שום קצוצה\n\n\n1/4 כפית אורגנו+ 1/4 כפית נענע יבשה\n\n\n8 כוסות מים\n\n\n1 עגבניה מגוררת\n\n\n1/2 כוס גריסים \n\n\n2 כפות עדשים שחורות\n\n\n8-10 פטריות שיטאקי ללא הרגל- פרוסות\n\n\nבערך 300 גר' דלעת קלופה וחתוכה לקוביות קטנות\n\n\nבערך 4 עלי בזיליקום קצוצים דק\n\n\n1 ענף שמיר- עלעלים בלבד\n\n\nשוטפים היטב את הגריסים ומסננים. מתבלים את קוביות הבשר במלח ופלפל. מחממים את השמן בסיר ומשחימים מעט את הבשר. מוסיפים את הבצל, השום והתבלינים ומטגנים יחד כמה דקות.  \n\n\nמוסיפים את המים וגם את העגבניה המגוררת, הגריסים, העדשים והפטריות. מביאים לרתיחה, מכסים למחצה ומבשלים על אש קטנה תוך כדי בעבוע עדין, כשעה- שעה וחצי עד שהבשר כבר כמעט רך. מוסיפים את קוביות הדלעת וממשיכים לבשל עד אשר הבשר רך לגמרי.\n\n\nמוסיפים את הבזיליקום, מכבים את הלהבה ונותנים למרק לנוח מעט מכוסה, בכדי שיסמיך ויהיה מאושר. טועמים ומתקנים תיבול. מגישים עם מעט שמיר טרי מעל.\n\n\n\n\nך\n\n\nוכמובטח- סתיו\n\n\n\n\nל\n\n\nושיר אחד עם קול סתוי שבא טוב עם מרק גריסים\n \n\n\n שבת\n\n\nשלום\n\n\n  \nל\n\n\n\n\nאהבתי\n \nטוען...\n\n\n\n\nקשור",
  "https://bissim.com/2012/02/13/chubeza-soup/": "מה יש בחובזה הזו שכל כך משמח אותי לא אדע. היא פשוט מרוממת אותי בירקרקות הטריה שלה, במרחבי הנשימה שהיא לוקחת ובזמינות הנפלאה שלה. חברים, היא קוראת לכם 'בואו וקחו אותי !' אז יאללה,  צאו לשדות, קטפו בהנאה (רצוי במקומות בהם כלבים אינם משתינים) ואוצו למטבח בחופנים מלאים\n\n\n.\n\n\n\n\n.\n\n\nאם אין חובזה או דוקא יש אבל לא בראש שלכם, תרד יהיה תחליף נפלא כמו במתכון האם.\n\n\nמתקבל מרק נזידי, מרגיע (כן כן יש דבר כזה) וטעים להפליא. מן סוג של דיסה מתוחכמת. דוגמנית הבית החדשה גנחה מאושר ואחותי, שזכתה לטיפות אחרונות ביום שאחרי, מציעה לכם להגיש עם פרוסות עבות של לחם כפרי וחמאה.\n\n\n.\n\n\n\n\n\n\n* \nוקטנה על יוגורט:\n עברתי את כל סוגי היוגורט הקיימים בחנויות רק בכדי למצוא את האחד המושלם- \nיוגורמה\n בדלי העגול. צריך לערבב היטב ולמחרת הוא טעים הרבה יותר- חלק וסמיך. מעולה עם פירות טריים ודבש, עם חלוה מפוררת כמנהג חברתי, עם אגוזים וגרנולה או דוקא עם הרבה בצל ירוק ושום.\n\n\n\n\nמרק בורגול, נענע וחובזה/תרד \n  4 מנות גדולות\n\n\nאילנה, חברת משפחה ותיקה הכינה לי את מרק התרד והבורגול שלה שהיה כל כך טעים ומשביע והביא למתכון המעט שונה הזה. \n תודה!\n\n\nנשמר מצוין במקרר, אלא שאז יש לרענן תיבול לפני האכילה\n\n\n1 בצל קצוץ דק\n\n\n2 שיני שום קצוצות דק\n\n\n3-4 כפות שמן זית\n\n\nמלח ופלפל גרוס טרי\n\n\nכ- 300 גר' עלי חובזה או תרד או שניהם יחד\n\n\n1 כוס בורגול- שטוף היטב\n\n\n1/4 כפית הל טחון + 1/4 כפית אגוז מוסקט\n\n\n4 כוסות מים\n\n\n1 כוס יוגורט סמיך (עדיף לא מחלב פרה, שנוטה להתפרק בחימום) -* ראו המלצה למעלה\n\n\nגרירת לימון שלם\n\n\nחופן עלי נענע טריים- קצוצים דק (ועוד לפי הטעם)\n\n\nבסיר מכוסה, מרככים ומזהיבים באיטיות את הבצל והשום בשמן הזית ומעט מלח. בינתיים, שוטפים היטב את העלים הנבחרים, מיבשים מעט וקוצצים היטב במעבד מזון.\n\n\nכשהבצל מוכן, מוסיפים את העלים הקצוצים ומאדים יחד עוד כמה דקות. מתבלים בעוז בפלפל טרי ובמלח ומוסיפים גם את ההל ואגוז המוסקט.  מוסיפים לסיר את הבורגול והמים, מביאים לרתיחה ומבשלים מכוסה  כחצי שעה או עד שהבורגול רך מאד והמרק סמיך. כעת מעבירים מצקתמהמרק לתוך היוגורט בכדי לחמם אותו מעט. מערבבים היטב ומחזירים אותו תוך ערבוב לסיר. מגררים את קליפת הלימון פנימה ומוסיפים את עלי הנענע הקצוצים.  טועמים ומתקנים תיבול.\n\n\nהמרק יסמיך כמובן בהמשך- אפשר להוסיף לו מים ולדלל ואפשר גם להשאיר דוקא בתור תבשיל סמיך שכזה.\n\n\nמגישים חם עם זילוף שמן זית מעל והרבה פלפל טרי. אפשר גם לזלף מעט יוגורט שיהיה יפה לעין.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/10/13/yotisoup/": "הקטקט שועט מדי בוקר בבוקרו לגן של אוניברסיטת ברקלי. מה שה 'גן של האוניברסיטה' אומר בתכלס זה מחיר מופקע, עלאק פלברה אקדמאית, אוכל אורגני וציפיה מההורים להשקיע זמן איכות עם הילדים, כלומר ל ה ת נ ד ב! להתנדב זה אומר לקלל בתורך (כי הרי אף פעם אין לך באמת זמן) אבל לשמוח מאד כשאחרים עושים את זה בתורם.\n\n\n\nאולי גינת ירק, אמרו לי הגננות. אמרתי שטוב אבל בגלל שאין ממש מקום, התפשרנו על שני עציצים גדולים וצבעוניים ובתוכם שתילי עגבניות וקישואים. זה היה כמעט בסוף הקיץ והייתי סקפטית לגבי הצלחתם אבל המחשבה היתה שלילדים יהיה מה להשקות ובמה לטפל. והנה, הפלא ופלא- שמש, מים ואהבה זכה של בני שנתיים פלוס, גרמו לעציצים לגדול והופ…יצא הקישוא הראשון! איזו התרגשות!\n\n\n\n\nהגננת הסתכלה עליי במבט של 'הנה הגיע הזמן להתנדב' ואני חשבתי שלמרות שגם ככה אין לי זמן לנשום, קישוא בכור זוהי באמת סיבה מרגשת מספיק לבשל.  וכך יצא שבחמישי אני והקטנים הכנו מרק. אחחח… תשמעו, המתיקות שלהם והכנות הילדותית שלא עוברת שום פילטרים של נימוסים ו'לא נעים', פשוט ממיסה את הלב. הם דוחפים לפה ירקות, דוחפים אחד את השני ומג'ברשים בלי סוף… תולשים עלים מהתימין והרוזמרין ואחר-כך דוחפים לקערה גם את כל הגבעולים, דוחפים ידיים שמנמנות לעזור בגירור, מלקקים את הגזרים ומחזירים אותם חצי אכולים- הם כל מה שטוב באדם לפני שהוא הופך להיות ה ו א.\n\n\n\n\n\n\nהמרק יצא טעים. לא מרק גורמה אלא מרק ירקות ביתי וסמיך שמתאים לקבל את פני הסתיו.\n\n\nועכשיו כשיש לכם מתכון למרק כל שאתם צריכים זה את הסתיו…\n\n\n \n\n\n\n\n \nמרק ירקות פשוט :\n\n\n 1 בצל קצוץ\n\n\n4 שיני שום כתושות\n\n\n1 ס\"מ שורש ג'ינג'ר מרוסק\n\n\n2-3 כפות שמן\n\n\n2 גבעולי סלרי קצוצים\n\n\n3 קישואים-חתוכים לקוביות\n\n\n3 תפוחי אדמה-קלופים וחתוכים לקוביות\n\n\n4 גזרים קלופים:   2 חתוכים לקוביות ו-2 מגוררים גס\n\n\n1 עגבניה גדולה מגוררת על פומפיה, ללא הקליפה\n\n\nחצי צרור של פטרוזיליה קצוץ\n\n\nעשבי תיבול כיד הדמיון (אני השתמשתי בתימין, מרוה, בזיליקום ומעט רוזמרין)\n\n\nמלח ופלפל גרוס טרי\n\n\n1 כפית סוכר\n\n\n4-5 כפות שיבולת שועל (קוואקר)\n\n\nמאדים את הבצל בשמן עד שרך ומוסיפים את הג'ינג'ר והשום. מטגנים עוד דקותיים (זהירות לא לשרוף) תוך כדי בחישה ומוסיפים את שאר הירקות. מכסים במים, מתבלים ומביאים לרתיחה. מבשלים על  אש בינונית, תוך בעבוע עדין כשעה או עד שהירקות מתרככים לגמרי. מוסיפים את הקוואקר, בוחשים היטב ומבשלים עוד 10 דקות, עד שהמרק מסמיך מאד. בודקים תיבול ומבשלים עוד קצת. זהו. \n\n\n*אם יש צורך תמיד ניתן להוסיף עוד מים.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2008/12/19/chocak/": "לכל  בשלן יש מבחר של כמה עוגות שוקולד. אחת של אמא עם טעם של ילדות, אחת בלי קמח או עם מוס  וכמובן-  עוגת השוקולית!\n\n\n יום ההולדת של המוש, הידוע בכינויו 'האיש', הינו מאורע נאה דיו להוספת מתכון נוסף לרפרטואר.\n\n\nעוגת שוקולד מ ע ו ל ה, לחה, נימוחה ועשירה. לא ממש קלי- קלות אבל די קרוב לזה. בדיוק העוגה המושלמת ליום הולדת של מבוגרים, כשרוצים משהו קצת יותר איכותי אבל מתעצלים להתחיל להפריד ביצים ולשטוף ים של כלים.\n\n\n\n\n \n\n\n \n\n\n \n\n\n  \nC\nhocolate \nCake  \n\\   Nigella Lawson's feast\n\n\nהבריות שזכו לקבל את שאריות העוגה, דיוחו באושר גדול כי היא נותרה טעימה להפליא גם לאחר 3 ימים. מנסיוני, העוגה גם צולחת את המקפיא בהצלחה יתרה. יש להפשיר בטמפ' החדר מספר שעות והיא כמו חדשה.\n\n\nאת הגירסה הכי מוצלחת שלה, מצאתי דוקא בבלוג חמוד שנקרא   \nfoodbeam  \n.\n\n\n  200 גר. קמח\n\n\n 1/2 כפית אבקת סודה לשתיה\n\n\n50 גר. אבקת קקאו\n\n\n275 גר. סוכר\n\n\n175 גר. חמאה-ללא מלח\n\n\n2 ביצים\n\n\n1 כף תמצית וניל\n\n\n175 גר. שוקולד מריר קצוץ\n\n\n80 גר. שמנת מתוקה\n\n\n125 גר. מים רותחים\n\n\nלסירופ:\n\n\n1 כפית קקאו\n\n\n125 גר. מים\n\n\n100 גר.סוכר\n\n\nמחממים תנור ל- 170 צלסיוס.\n\n\nמרפדים 2 תבניות מאורכות  בנייר אפיה. חשוב לתת לנייר להיות ארוך מהדפנות, ע\"מ לאפשר הרמה קלה אחרי האפיה. הכי פשוט לקחת מלבן נייר ארוך ברוחב אורכה של התבנית.להכניס אותו לתבנית כך שהוא מכסה רק את הדפנות הארוכות ולשמן במעט חמאה את הדפנותהקטנות שנותרו חשופות.\n\n\nעכשיו מתחיל החלק הקל:\n\n\nממיסים שוקולד עם שמנת- אפשר במיקרו.  מקררים מעט ומערבבים עם כל יתר החומרים (7 במספר) \nחוץ \nמהמים הרותחים.\n\n\nלתערובת הסמיכה הזו, מוסיפים באיטיות ותוך ערבוב את המים (כן כן, הרותחים).\n\n\nזהו. מחלקים בין שתי התבניות ואופים בערך שעה, עד לקיסם היוצא יבש.\n\n\nעכשיו יש לשלוף את העוגות מהתבנית בעזרת נייר האפיה שבדפנות ולהניח על משטחשל נייר כסף. זה יחסוך לכם נקיון…\n\n\nמרתיחים את חומרי הסירופ כ- 5 דקות, עד שמסמיך.\n\n\nדוקרים את העוגות עם קיסם במספר מקומות ומפזרים את הסירופ מעל.\n\n\nטוב, מאחר וחירבנו לעוגות מעט את הצורה עם הקיסם, ממליצה הכוהנת לגרד מעל 25 גר.שוקולד חלב. אבל חכו שהן יתקררו!\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/01/25/health-soup/": ". \n\n\n\n\n\n\n\n\n\n\nמרק הנבטוטים של מיכל    \n 4-6 מנות\n\n\nבלי הרבה דיבורים הפעם, ורק כי מיכל אמרה שיצא לה מעולה. הכנתי ונפלתי בקסמו כבר כמה וכמה פעמים.\n\n\nלאלו מבינכם שרואים ושומעים \nמונבטים\n כל הזמן אבל לא ממש יודעים איך לאכול את זה וגם לאלו שיודעים ומכירים ואוהבים חורפיות לשמה ומעט בריאות מדושנת- מרק  משביע, עשיר, חמצמץ בעדינות ומחמם היטב ימים קרירים כמו אלו. שימו לב לזמן הבישול הארוך, זה לא מרק בזריז.\n\n\nלנבטוטים\n– הוראות ניבטוט  עצמי תמצאו בתגובות שמתחת והוראות קניה- בכל סופר וחנות טבע\n\n\n1 בצל – קצוץ דק\n\n\nמעט שמן זית\n\n\n2 עגבניות גדולות – מגוררות ללא קליפתן\n\n\n3/4 כפית כורכום\n\n\n3/4 כפית פפריקה\n\n\nכ- 500 גר' בשר- שפונדרה עם העצם ואפשר מעורב עם נתח עוף ללא עור\n\n\n300 גר' נבטוטים מעורבים\n\n\n1/4 כוס עדשים כהות\n\n\n2 גזרים- קלופים וחתוכים לקוביות\n\n\n1 תפו\"א- קלוף וחתוך לקוביות\n\n\nמלח ופלפל גרוס טרי\n\n\n1 לימון\n\n\nמתבלים את הבשר במלח ובפלפל ומשחימים במעט שמן זית בסיר רחב. מוציאים החוצה ומזהיבים את הבצל באותו סיר, עם מעט מלח וטיפונת של מים.\n\n\nמוסיפים את העגבניות המגוררות, הכורכום והפפריקה ומבשלים תוך כדי ערבוב עד שכל הנוזלים מתאדים. מחזירים את הבשר לסיר ואיתו מוסיפים גם את כל שאר החברים: גזרים ותפו\"א, נבטוטים ועדשים. מוזגים כ-7 כוסות מים, מביאים לרתיחה ומבשלים על אש בינונית תוך בעבוע נאה כשלוש שעות בערך. יש לנקות כמה פעמים את הקצף שנוצר בדפנות המרק. טועמים ומתקנים תיבול.\n\n\nכשהכל רך ומריח לתפארת, סוחטים פנימה מיץ לימון טרי לפי הטעם ומגישים\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/10/02/2-tomatoes-soup/": ".\n\n\n\n\n.\n\n\n איזו תקופה מקסימה לבשל \nעגבניות\n.\n\n\n  זן קסום במיוחד נמצא בשווקים כעת-  early girl שמו-  עגבניות קטנות ועגולות, צבען כהה ובוהק והן מתוקות להפליא. עם טיפת מזל, נופלים על אלו המוצקות- תוכן שילוב מרתק בין מתיקות ועיקצוץ חמצמץ ומרקמן פריך. אם קונים מעט יותר ממה צריך או שמוצאים אותן כבר רכות מאד, הן נפלאות למרק.\n\n\n \n.\n\n\n\n\n\n\n\n\n.\n\n\n\n\nמרק עגבניות צלויות ויין   \n            4 מנות קטנות\n\n\n12.2014 –  טיפ שקיבלתי מחברה שמכינה אותו הרבה- להוסיף בתום הבישול מעט חלב, שממתן את החמיצות ונותן מרקם קטיפתי.\n\n\nמרק קטן ועדין בעל טעמים עמוקים ונפלאים של עגבניות ושמש ויין.\n\n\nכשצולים את העגבניות בתנור, מתמלא הבית בניחוחות נפלאים!\n\n\n1.5 ק\"ג עגבניות אדומות ובשלות\n\n\n1 ראש שום שלם\n\n\n2 ענפי מרווה+ מעט מחטי רוזמרין\n\n\n~6 כפות שמן-זית\n\n\nמלח ופלפל גרוס טרי\n\n\n1/4 כוס יין אדום\n\n\n1 בצל סגול\n\n\n4 פרוסות עבות של לחם כפרי\n\n\n מחממים תנור ל- 200 מעלות צלסיוס/ 400 פרנהייט.\n\n\nשוטפים וחוצים את העגבניות ומעבירים לתבנית גדולה המתאימה לתנור. משכנים את ראש השום בינות לאחיותיו העגבניות ומוסיפים לאלו גם את ענפי המרווה ומחטי הרוזמרין.  משקים ב-3  כפות שמן-זית ומתבלים במלח ובפלפל טרי. מעבירים לתנור וצולים כחצי שעה. מוסיפים את היין וממשיכים לצלות כחצי שעה נוספת במהלכה נמלא הבית בקסם של ריח.\n\n\nבינתיים קוצצים את הבצל דק ומאדים אותו בעדינות בסיר מכוסה יחד עם שארית שמן-הזית ומעט מלח.\n\n\nכשהעגבניות רכות ומקורמלות היטב מעבירים אותן ואת כל הנוזלים שבתבנית יחד עם עשבי התיבול לסיר. מוציאים את פנים השום הרך לצלחת קטנה ומעבירים את מחציתו לסיר העגבניות. מוסיפים 4 כוסות מים ומביאים לרתיחה. מבשלים כעשר דקות על להבה נמוכה.\n\n\nמוציאים את ענפי המרווה ומעבירים את תוכן הסיר למעבד מזון או לבלנדר. מרסקים לתערובת חלקה ככל הניתן ומעבירים דרך מסננת.  מרבית התערובת אמורה לעבור דרך המסננת.\n\n\nמחזירים לסיר ובודקים תיבול. במידה והעגבניות צריכות נשיקת סוכר, זה הזמן הנכון לכך. כל עגבניה ואופיה היא ולכן- מוסיפים מים או מבשלים עוד מעט לצמצום הנוזלים, לפי הצורך.\n\n\nקולים את פרוסות הלחם עד ששחומות ופריכות. מורחים אותן בשארית השום הרך, מזליפים מעט שמן-זית וזורים מלח גס ופלפל.\n\n\nמגישים את המרק חם מאד, עם או בלי מעט קרם פרש, לצד הלחם השומי.\n\n\n*\n לעלי מרווה פריכים\n– רק אם בא: מחממים מעט שמן זית ומטגנים את עלי המרווה כעשר שניות בלבד. מוציאים ומניחים על נייר סופג. העלים מתקררים במהירות ונותרים פריכים.\n\n\n\n\n…\n\n\n\n\n\n\n\n\n\n\n.\n\n\n\n\nקרם עגבניות ורימונים קר                \n 4 מנות קטנות\n\n\nזה לא ממש מרק אלא חגיגה קטנה לאוהבי עגבניות \nא מ י ת י י ם\n .\n\n\nמכינים רק כשהעגבניות בשיאן, אדומות ומתוקות- מבלנדרים ומתענגים \nמיד\n, כשכל הטובנס הזה עדיין טרי ונוטף בריאות וויטמינים-\n\n\n500 ג\"ר עגבניות שמחות\n\n\n1/3 כוס גרגרי רימון\n\n\n1 שן שום\n\n\n1 בצל ירוק- החלק הלבן בלבד\n\n\n2 כפות שמן-זית\n\n\n1 כפית בלסמי\n\n\n4-5 עלי בזיליקום טריים\n\n\nמלח ופלפל גרוס טרי\n\n\nצ'ילי טרי או יבש – לפי הטעם\n\n\n5-6 קוביות קרח\n\n\nמבלנדרים היטב עד שהקרח גרוס דקיק והקרם חלק ואחיד. מסננים ובודקים תיבול. מגישים מיד בקעריות קטנות או כוסות עם טיפת שמן-זית מעל. חושבים מחשבות חיוביות…\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/10/14/tomsoup/": "את הסוכה שבניתי בעמל ידיי פירקנו האיש ואני באישון לילה. זה היה אחרי מספר \nהתרעות\n על סופת גשמים עצבנית שתגיע היום (ואף הגיעה) וכמנע מפני קישוטי שרשראות צבעוניים מרוטים וקרועים.  האיש שוב עידכן אותי במחשבותיו על נחיצותה של סוכה בחיינו (פעם וחצי ישיבה בה…) אבל לא אני כי אשבר. הילדים צריכים מסורת גם אם זה לא ממש מתאים מבחינת לו\"ז ההורים.\n\n\nהגשם לא מפסיק לדפוק על החלון מאמצע הלילה וכיצור חורפי, זה משמח אותי מאד. היה משמח יותר אם חלקו של הגשם הזה היה נשפך בישראל אבל את מה שאי אפשר לשנות צריך לקבל, ככה אומרת המורה ליוגה.\n\n\nהיום בצהריים תגיע ליהיא וביום רביעי בלילה, האיש ואני נוסעים ל ח מ י ש ה  ימים  ש ל מ י ם  בלי אף קטקט לניו יורק, שם נפגוש את דיתי ורועי שלנו שיבואו מישראל. עברו שנים מאז החופש האחרון שלנו לבד ביחד ואנחנו כל- כך אסירי תודה לפירגון שלה. זה בכלל בכלל לא מובן מאליו.\n\n\n\n\nאני מצרפת עוד מתכון מרק שהכנתי בשבוע שעבר ויצא לעילא. מאד עגבנייתי (זה מה שקורה מהתלהבות יתר בקניית עגבניות) וקצת אחר וזה כשלעצמו מספיק לפעמים, לא?!\n\n\n\n\nמי שמתגעגע אליי אש, ימצא אותי ביום ראשון בוואלה עם קטיף תפוחים ועוגה לחמית וטעימה ועד שאחזור- תהיו בריאים ותאכלו משהו…\n\n\nשלכם,\n\n\nהילה. \n\n\n\n\nמרק עגבניות סמיך וקצת שונה\n     כמות  ע נ ק י ת שתספיק לבערך 6  אנשים\n\n\nאת המתכון המקסים הזה לקחתי מספר מקסים לא פחות  בשם: In Season .  הוא שייך לאנגליה שרה רייון, אישה המחוברת היטב היטב ועם המון ידע לאדמה.  בספר הוא קרוי 'המרק של קליאופטרה' ומקורו באפריקה. הנה ספר לחלום עליו…\n\n\nהמרק יוצא סמיך, אדום ומלא בטעמים עדינים של חלב קוקוס וכוסברה. מעולה. אין בעיה להכין יום מראש. \n\n\n*בהוראות לא מופיע שלב של סינון אבל לי הקליפות מפריעות בשיניים. כדאי לסנן (אלא אם לעגבניות קליפה דקיקה שלא מפריעה לכם כלל) במסננת גסה מאד ע\"מ שהכל, חוץ מהמקלות האלו שנוצרים משבלולי קליפות קשות, ישאר במרק. אפשר גם פשוט להפטר מהקליפות לאחר הצליה בתנור.\n\n\nבערך קילו וחצי של עגבניות בשלות\n\n\n2 בצלים גדולים קלופים וחתוכים לקוביות גדולות\n\n\nשמן-זית\n\n\nמלח ופלפל גרוס טרי\n\n\n3 שיני שום מעוכות\n\n\n2 כפיות של ג'ינג'ר טרי מגורר\n\n\nמעט פלפל צ'ילי טרי או יבש\n\n\nצרור כוסברה בשלמותו- עלים וגבעולים- קצוץ גס מאד\n\n\n1 פחית של מיץ עגבניות ( אצלנו זה קצת יותר מ-400 גר')\n\n\n1 פחית של חלב קוקוס\n\n\n1 כפית גדושה של סוכר חום\n\n\n2 כפות רוטב דגים\n\n\nמחממים תנור ל- 200  מעלות צלסיוס וצולים את העגבנית והבצל, מתובלים במלח ופלפל, בתבנית גדולה כ-  40 דקות. מקררים מעט ונפטרים מהקליפות . *אם אי אפשר מסננים אח\"כ.\n\n\nבינתיים, מחממים סיר גדול עם 'שלוק' גדול של שמן-זית ומאדים את השום, ג'ינג'ר, צ'ילי והכוסברה כ- 3 דקות.\n\n\nמוסיפים מיץ עגבניות וחלב קוקוס ומביאים לרתיחה. מכבים את האש, מכסים ונותנים לעמוד לבינתיים, לספיגת טעמים.\n\n\nכשמוכן, מוסיפים את העגבניות והבצל הצלויים לסיר ביחד עם הסוכר ורוטב הדגים. מביאים שוב לרתיחה ומבשלים כ-15 דקות תוך בעבוע.\n\n\nמקררים מעט וטוחנים בכל מכשיר שרוצים.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/29/lentilmeatsou/": "אובססית מרק עדשים היכתה בי החודש חזק.  בעיקרון, אני לא מאנשי המרק. אני למשל לא מבינה את היסטריית 'מרק הכתומים'. בכלל, כל המרקים הטחונים והמסוננים מזכירים לי אוכל תינוקות. אם כבר מרק אז שיהיה סמיך, מעניין ומלא בכל טוב הארץ. נזידי כמעט.\n\n\nשלושה מרקי  עדשים הכנתי החודש ואף אחד לא הוערך על-ידי מספיק בכדי להשתחל לבלוג הזה. היה אחד עם פטריות והמון לימון, אחר עם עצמות של בקר ואחד מעולה של יעל, שלא מצא חן בעיניו לשנות בעלים ולכן אני אוכל אותו אצלה.\n\n\nמי שגאל אותי מיסורי היתה מיכל הגדולה . היא אמרה:\" אוי תקשיבי, הכנתי אתמול מרק עדשים מעולה\" וידעתי שיהיה כאן סוף טוב. כמויות אצל מיכל זה בכלל לא בא בחשבון וגם הוספתי קצת משלי : דלעת, שום והרבה כוסברה טחונה. יצא נהדר. סמיך ומשביע כמו שנחוץ ואם מגישים את זה בסיר נאה עם לחם משובח, שמן זית ופרמזן מעל ופלחי לימון בצד,  יש לכם אירוח קליל ומשמח לבב אנוש. ונא לא להבהל מהכוסברה… כן, כן, אני מכירה את כל שונאי הכוסברה למינהם… כוסברה יבשה בכלל אינה דומה בטעמה לטריה ולכן אין ממה לחשוש ובקשר לזו הטריה, כאשר היא מתבשלת כל-כך הרבה  זמן, היא ממש מאבדת נוכחות ומתמזגת בקהל.\n\n\n\n\nמבן-הדודה אורי, קיבלתי צנצנת של ממרח\n קארי הודי\n. מלבד החריפות הקטלנית, הקארי הזה שונה לגמרי מזה התאילנדי. מצטיידים בו ושומרים במזווה. חצי כפית של הדבר הזה בסיר מרק, תהפוך אותו לישות אחרת, אקזוטית משהו.  אפשר להוסיף אותו בהתחלה ואפשר כמוני, לשמור אותו ליום השני של המרק, כשלא ממש בא לאכול את אותו הדבר.\n\n\nואחרון חביב: סוגי העדשים. אני השתמשתי בשני סוגים, אחד גדול שטוח וירוק חיוור והשני קטן כהה וקצת מנוקד (french) אבל ניתן לערבב סוגים אחרים. מה שחביב בזן הקטן וה'צרפתי' הוא שהן אינן מתפרקות גם בבישול ארוך ושומרות על צורתן ועל מרקמן.\n\n\n\n\n\n\n\n\nמרק עדשים עם בשר\n     6 אנשים רעבים\n\n\nמרקי עדשים אוהבים בישול איטי וארוך ואפשר גם להכניס לתנור לאפקט 'חמיני'.\n\n\n1 בצל גדול קצוץ דק\n\n\n2-3 שיני שום קצוצות\n\n\n2-3 ענפי סלרי קצוצים דק\n\n\n4 כפות שמן-זית\n\n\nמלח ופלפל טרי\n\n\n200 גר. בשר בקר טחון (מיכל מערבבת טלה עם בקר או עגל).  עוד אפשרות היא נקניקיות איטלקיות חריפות- חתוכות לקוביות קטנות.\n\n\n300 גר. דלעת קלופה וחתוכה לקוביות\n\n\nבערך 10 ענפי כוסברה טריה- עלים בלבד- קצוצים גס\n\n\n300 גר. עדשים שטופות – אני השתמשתי ב- 200 גר. קטנות וכהות + 100 גר. ירוקות\n\n\n1 ס\"מ שורש ג'ינג'ר קלוף\n\n\n1/2 כפית כמון\n\n\n2 כפיות כוסברה טחונה\n\n\n1 כפית גדושה רסק עגבניות\n\n\n1 כפית פילפלצ'ומה או צ'ילי יבש לפי הטעם\n\n\n1/2 לימון- גרירה+ מיץ\n\n\nבסיר גדול מאדים בצל ושום בשמן -זית ומעט מלח. אחרי 5 דקות מוסיפים סלרי וכוסברה וממשיכים באידוי עוד 5-10 דקות, עד שמתרכך. מגבירים את האש ומוסיפים את הבשר הטחון. מטגנים תוך שמועכים את הבשר עם כף- עץ, ע\"מ לפרקו מגושים. מתבלים ומוסיפים את הדלעת, העדשים, הג'ינג'ר ורסק העגבניות. מוסיפים מים לכדי כיסוי העדשים ועוד כוס אחת ומביאים לרתיחה. מוסיפים גרירת לימון ומיץ ומבשלים על אש נמוכה כשעתיים. אפשר גם יותר! מתקנים תיבול ומוסיפים עוד מים אם צריך. וכנראה שצריך.\n\n\nכדאי לדעת שמרקי קטניות מסמיכים מאד כשהם מתקררים ולכן, בחימום שלמחרת, יש צורך להוסיף הרבה מים.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/01/10/lentilbeetsoup/": "לפעמים מבשלים כי רוצים\n\n\nלפעמים מבשלים כי באים אורחים\n\n\nלפעמים מבשלים כי בא על הריח\n\n\nלפעמים פשוט כי רוצים לשמח.\n\n\nלפעמים מבשלים מכמיהה לטעם ילדות\n\n\nלפעמים כי מתגעגעים למקום או לדמות\n\n\n לפעמים כי רואים מתכון בעיתון- שהורס לגמרי כל סיכוי לישון\n\n\nולפעמים פשוט מאד – כי זה נורא נורא \nיפה\n.\n\n\n \n\n\n\n\n\n\n\n\n \n\n\n\n\n \n\n\n \n\n\n\n\nמרק של עדשים ומנגולד- או עלי הסלק\n\n\nמרק חורפי ומפנק עם הטעם הנפלא והמיוחד הזה, שנותנים עלי הסלק. אפשר בהחלט לותר על הפסטה.\n\n\n2 כרשות נקיות וקצוצות\n\n\n  בצל אדום קטן- קצוץ\n\n\n5 שיני שום קצוצות\n\n\n4 כפות שמן- זית\n\n\nמלח ופלפל טרי\n\n\nצרור גדול של עלי סלק (בערך 600 גר')\n\n\n1 כוס עדשים (מהזן הקטן בצבע חום כהה מנוקד)- שטופות  ומסוננות\n\n\nצרור קטן של פטרוזיליה- קצוץ\n\n\n1/2 כפית קינמון\n\n\n2 כפות גדושות רסק עגבניות\n\n\n7 כוסות מים\n\n\nחופן פסטה \n\n\nמכניסים לסיר גדול את הכרישה, הבצל והשום בשמן-זית, מלח ומעט מים. מכסים ומאדים על אש נמוכה כ-10 דקות, תוך ערבוב מדי פעם. אם יש צורך מוסיפים עוד טיפונת מים.\n\n\nשוטפים היטב את עלי הסלק/מנגולד וקוצצים גס. כתכולת הסיר רכה ושקפקפה, מוסיפים את העלים הקצוצים ומערבבים. מאדים כ-5 דקות יחד ואז מוסיפים את העדשים, הפטרוזיליה, רסק העגבניות והמים. מתבלים, מביאים לרתיחה ומבשלים מכוסה למחצה תוך בעבוע עדין כשעה וחצי.\n\n\nהמרק מסמיך (תחליטו אתם לפי איך שאוהבים) ומקבל גוון עמוק וריח נפלא! אם רוצים להוסיף מעט פסטה, מוסיפים אותה כ-10 דקות לפני ההגשה.\n\n\n ** הערה מאוחרת:\n  אפשר ורצוי, כמו שציינה לימור, להוסיף למרק בהתחלה רק את הגבעולים ואילו את העלים להוסיף רק לקראת סיום, מה שישמור על  ערכם התזונתי.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/23/red-lentil-sou/": "הנה לכם יום שאין לי דבר חדש לומר או ללהג בו, מלבד להודות לכם על \nהתגובות מחממות הלבב \nשהשארתם כאן\n\n\n\n\n\n\n\n\nומתכון מרק שמוקדש ל\nאורית\n שותפתי למסע החדש, שאחראית על התרגום, התכנות וכל הדברים הטכניים-שיווקיים האלו שאין לי שמץ של מושג בהם. אורית שעושה כמעט הכל הפוך ממני, שיודעת לחשב אוכל בנקודות, שאוהבת יוגה בסאונה (תשלמו לי אני לא הולכת), שמתה על מגזיני אופנה וכן, גם אוהבת מרקי עדשים- \nזה לך\n!\n\n\n \n\n\n\n\n\n\n \n\n\n\n\n \nמרק עדשים כתומות ודלעת    \n  4 מנות\n\n\nלמרק הזה נדמה שהוא הודי- ז'תומרת, הוא יודע שהוא לא ממש הודי אבל אוהב להרגיש כמו. האפקט ההודי מתקבל אוטומטית משילוב עדשים כתומות, כוסברה וכמון- \nכאן כדאי לשים לב:\n כמון הוא תבלין דומיננטי ומשתנה מאד ברמת חוזק טעמו בהתאם לטריותו. לכן, ממליצה להתחיל עם מעט ממנו ולהוסיף בהמשך לפי הטעם.\n\n\n1 בצל קצוץ דק\n\n\n2 שיני שום גדולות קצוצות\n\n\n4 כפות שמן-זית\n\n\n200 גר'. דלורית קלופה ומגוררת על פומפיה\n\n\n3/4 כוס עדשים כתומות- שטופות ומסוננות\n\n\n2 גזרים גדולים- קלופים ופרוסים\n\n\nעלי כוסברה- קצוצים- בערך כף\n\n\nכ- 1/4 כפית כמון\n\n\nמלח ופלפל טרי\n\n\n6 כוסות מים\n\n\n1/4 כפית ג'ינג'ר טרי מגורר דק\n\n\nמחממים את שמן הזית בסיר ומוסיפים את הבצל הקצוץ והשום עם מעט מלח. מאדים קלות, תוך כדי ערבוב על אש קטנה, עד שרך ושקפקף. מוסיפים את הגזר והכוסברה, נותנים ערבוב ואחרי כמה דקות מוסיפים את העדשים, הדלעת המגוררת, הגזר והכמון ומערבבים היטב. אחרי כדקותיים מוסיפים את המים ומביאים לרתיחה. מתבלים במעט מלח ופלפל ומבשלים מכוסה למחצה, על אש קטנה- בינונית (בערך 40 דקות), עד שהעדשים מתפוררות לחלוטין וכל הירקות רכים. סמיכות המרק לשיקולכם. אני אוהבת אותו סמיך ונזידי.\n\n\nחמש דקות לפני סיום, מוסיפים את הגי'נג'ר הטרי ומערבבים היטב.\n\n\nל\n\n\n\n\n\n\n \n\n\n \nועוד מרקים: \n\n\nמרק שעועית ורוזמרין\n      \nמרק אפונה וחלב קוקוס   \n  \nמרק עדשים ובשר\n   \nמרק אפונה טריה וחסה\n\n\nל\n\n\n\n\nאהבתי\n \nטוען...\n\n\n\n\nקשור",
  "https://bissim.com/2010/03/03/herbsoup/": "זוכרים את \nהקציצות\n, אלו מתבנית המאפינס?! זוכרים שנשאר קצת ואמרתי שאחזור איתו?! אז הנה אני חוזרת.\n\n\n \n\n\n\n\n \n\n\nבשבוע שעבר החלטתי שהן יהיו במרק עם הרבה עשבים. חיפשתי קצת ומצאתי 'חורשט סבזי' שזה מרק פרסי שאויה לבושה, מעולם לא טעמתי. ודוקא יש לי לימונים פרסיים ששלחה לי מישראל הגיסה. אז עשיתי מן מיש- מש ירוק של פרסי עם לא ממש פרסי ויצא חמצמץ, מיוחד וטעים נורא.\n\n\n וכמו שאמרה חברתי : \"זה פשוט מ ע ו ל ה  אבל לא הייתי מכינה את זה לאורחים!\"\n\n\n\n\n\n\nמרק עשבים חמצמץ עם כדורי בשר\n           \n\n\n 1 כרישה – פרוסה\n\n\n3 גבעולי בצל ירוק- קצוצים\n\n\n2 שיני שום\n\n\nעלים מ\n:  צרור תרד, צרור פטרוזיליה, צרור כוסברה, צרור קטן יותר נענע – נו טוב, לא תבררו עלה עלה אבל בלי הגבעולים הקשים.\n\n\n1-2 לימון פרסי שבור (לא למעוך באגרסיביות,  אחרת יהיו חתיכות טורדניות במרק)\n\n\n6-7 כוסות מים\n\n\nמלח בנדיבות ופלפל טרי\n\n\n1 כפית סוכר\n\n\n1/4 כפית כורכום\n\n\n4 כפות סולת\n\n\n500 גר' תערובת קציצות מוכנה מבעוד מועד- מה דעתכם על \nזה\n?!\n\n\nמאדים בצל, כרישה ושום במעט שמן ומלח ושלוק של מים בסיר מכוסה ולהבה נמוכה.\n\n\nמכניסים את כל הירוקת לפוד- פרוססור וקוצצים דק. מעבירים לסיר עם כל כמות המים ומביאים לרתיחה. בשלב הזה מקללים אותי קצת כי כל הירוקת צפה למעלה ולא נראה שטוב יצא מזה. נושמים עמוק, מבקשים סליחה על הקילול (לא נשבענו לא לקלל יותר השנה?!) וממשיכים-\n\n\nכשרותח, מתבלים היטב ויוצרים קציצות קטנות (בערך 15) בידיים רטובות. מכניסים את הקציצות בעדינות למרק ומביאים שוב לרתיחה. מוסיפים את הלימונים הפרסיים ואת הסולת ונותנים ערבוב עדין. מבשלים מכוסה למחצה, תוך בעבוע עדין כ- 30-40 דקות. לא זוכרת בדיוק.\n\n\nמדי פעם מערבבים בתחתית כי לסולת יש מן נטיה שכזו לשקוע.\n\n\nהמרק הסופי צריך להיות חמצמץ וסמיך מעט אבל לא דיסה. ולא לחסוך במלח. הוא חשוב כאן.\n\n\n\n\n\n\n \n\n\n\n\n \n\n\nועוד קציצות לעיונכם:\n \n \nקציצות מטוגנות\n, \nמיט בולז\n, \nקציצות כרובית\n, \nקציצות בשר סיציליאניות\n\n\n \nקציצות דגים מטוגנות\n, \nקציצות דגים ברוטב אדום\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/09/mushroombarle/": "בדרך לפאלו- אלטו\n\n\n\n\n \n\n\nהנה עוד סיבה לגעגועים. הכמיהה לכך שחגים יהיו משהו נתון וקיים ולא משהו שאני וחברותי נצטרך לצור יש מאין.\n\n\nסיכום החג:\n\n\nאתמול אצל יעל ודיויד פיסלנו בפירות. לכבוד החג כמובן. פרינצי השקיעה ויצרה כלבלב. נמברטו דוקא החליט לקצר. הוא לקח תפוז, תקע בו קיסם ארוך, תלה עליו תפוח מיובש ושני צימוקים (2 דקות הפרויקט) והכריז שזהו טיל. לך תתווכח. הקטקט תרם לפרויקט החג בכך שליקק את כל המשמשים המיובשים והחזירם מרוקקים לצלחת המרכזית.\n\n\n באוטו היום, ניסיתי להחדיר בהם את חדוות החג.  התחלתי לקרקר להם בהתלהבות את: 'השקדיה פורחת' רק בכדי לגלות רגע אחרי, שההמשך היחיד שתקוע לי בראש הוא ל'נאצר יש קרחת'. זה בטח לא זה. האיש גם לא זכר.\n\n\nוחשוב לציין שאת היום פצחנו בנטיעות… יצאנו לגינה בקור הבוקר כשהמשימה הקשה ביותר שלפנינו היא לא החפירה עצמה, כי אם מציאת פיסת אדמה פנויה. \n\n\nאת הבוקר פתח האיש היקר עם כאב אוזן עצבני. זה לאות הזדהות עם הגיס המוטל בישראל עם סטרפטוקוק ועם אורית שחטפה דלקת בעין. כמה מגוחך זה לראות אותנו , בגילנו, חוטפים שוב את תחלואי הילדות.\n\n\nהחלטתי לפנק אותו במרק סטייל הסבתא שלו אלקה. קרופניק מערבות פולניה. זה אמור להיות פטריות וגריסים ויש לזה טעם ארצי. ארצי במובן ששום תבלין לא ממש מסעיר את הצלחת. נטו הטעם של הגריסים והפטריות.  אני לא בטוחה שהסבתא היתה מאשרת אבל בכדי לרומם את מצב-רוחו של המרק,  הכנסתי פנימה קצת ברנדי ופטרוזיליה וכמובן שמן- זית ופרמזן.  האיש שמח עד מאד ואכל את מרקו בתוספת מחצית מיכל של שקדי מרק. אנינות לשמה.\n\n\nהדבר המשמח שיש לי עבורכם היום הוא טיפ לאיך מגישים מרק לקערית, מבלי לטפטף…אין לי מושג מאיפה למדתי את זה ולא למה זה עובד. אבל זה עובד.\n\n\nמה שצריך לעשות זה, למלא את המצקת במרק. להרים מעל לפני הנוזל ולתת שוב טבילה קצרה של תחתית המצקת בנוזלי המרק. זהו. לא יטפטף!\n\n\n \n\n\n\n\n \n\n\n\n\nמרק גריסים ופטריות\n     6 מנות\n\n\nלא מתאים למי שצריך המון טעמים. מתאים למי שאוהב גריסים, פטריות ופולנים…\n\n\n1/2 כוס פטריות פורצ'יני מיובשות\n\n\n1-2 ענפי סלרי קצוצים דק\n\n\n1/2 בצל קצוץ\n\n\n2 שיני  שום קצוצות\n\n\nשמן-זית\n\n\n500 גר. פטריות טריות מעורבות- קצוצות גס\n\n\n 3/4 כוס גריסים- שטופים\n\n\n1 עלה- דפנה\n\n\n7 כוסות ציר עוף\\בקר\\ירקות או מים (שיתנו תוצאה מרשימה פחות)\n\n\n כף ברנדי\n\n\n1 תפוח אדמה קטן\n\n\nחופן פטרוזיליה קצוץ\n\n\nמלח + פלפל טרי\n\n\n \n\n\nמשרים את הפטריות המיובשות בכוס מים רותחים ל-30 דקות. מוציאים את הפטריות עצמן עם כף (זהירות לא לערבב אותן עם החול ששקע בקרקעית)  סוחטים היטב וקוצצים. את הנוזלים מעבירים דרך מסננת קטנה, עליה שכבה אחת של נייר סופג (זה ימנע לחלוטין את מעבר החול).\n\n\nמאדים בסיר מכוסה : בצל, סלרי ושום עם שמן-זית ומעט מלח. כשרך מוסיפים את הפטריות הקצוצות וממשיכים לאדות עוד מספר דקות. מוסיפים  עלה דפנה, מלח ופלפל  ו-7 כוסות מים. מביאים לרתיחה.\n\n\nמוזגים פנימה את הברנדי ומוסיפים את הפטרוזיליה ותפוח האדמה. מבשלים על אש נמוכה, תוך בעבוע עדין כשעה או יותר, עד שרך. מתקנים תיבול- יש צורך בהרבה מלח.\n\n\nבשלב הזה ניתן לטחון חלק מהמרק או להשאירו ככה. במידת הצורך, יש להוסיף עוד מים.\n\n\nלפני ההגשה מוסיפים עוד פטרוזיליה , שלוק עדין של שמן-זית ומעט פרמזן.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/01/14/mushrooms-soup/": "*\n\n\nיומני היקר,\n\n\nהיום ביוגה חשבתי כל הזמן על בישול. אני לא יודעת אם זה טוב לצ'אקרות אבל המחשבות נדדו להן כל הזמן וכמה שלא ניסיתי להתרכז- זה לא עבד. בבית גיליתי שהקטקט הדביק את הציורים שלו לקיר, לא בשיטות המקובלות עם דבק נייר, אלא בדרך מקורית ועיקשת יותר בעזרת דבק רגיל. לקח לי רבע שעה לנקות. אולי זה בגלל שהצ'אקרות היו סתומות.\n\n\nיש לי אחלה חומרים לבלוג- תמונות שאני אוהבת משוק הפשפשים וכמה מתכונים מצולמים- אבל איכשהו זה לא מרגיש נכון. קר פה וגשום ומרק זה הדבר הנכון. מינונים, כך אני מגלה יותר ויותר, הם דבר יקר ערך. מינונים נכונים. בכל דבר שעושים, לא רק באוכל.\n\n\nקניתי פטריות- השתדלתי לאסוף רק את אלו שקלות להשגה בישראל למרות שיש כאן סוגים מדהימים בתקופה הזו. מרק פטריות, טוב כשיהיה, יוצא תמיד חום ולא מאד מגרה ויזואלית, מרק לאור נרות. השקעתי בו את הנשמה, בחיי.  קיארה טעמה, עצמה עיניים ואמרה בקול רך: ' הו.. בליסימו!' אחר כך היא פתחה אותן, הסתכלה עלי במבט מרוכז ואמרה: ' הילה (כמו גילה),  זה המתכון הכי טוב שלך עד כה!'… נו באמת. ואז, בדיוק כשהתחלתי לחשוב שהיא משוחדת כי היא מתה על פטריות וקצת משוגעת כי היא אמרה את זה כבר יותר מדי פעמים על יותר מדי דברים, היא אמרה: 'מממ.. שמת כרישה! אני מרגישה את המתיקות שלה!'  דאאאי. הבחורה הזו היא מכשפת אמיתית ויש לה חיך מופלא והיא מצליחה להפתיע אותי שוב ושוב, בכל פעם מחדש.\n\n\nהמרק הזה הוא מרק מושקע והוא לאנשים ש\nמאד\n אוהבים פטריות, לא סתם מחבבים. יש לו טעם עמוק, דומיננטי ועל הצבע כבר דיברנו. אבל אם אתם מהזן האוהב, הוא יכול להחזיק ארוחה טובה של ארבעה עם לחם רציני, חריץ גבינה טובה ויין.\n\n\nנו, וכמובן נרות. תאורת חדר חקירות של השב\"כ לא תחמיא כאן. במחשבה שניה, למי היא כן תחמיא?!\n\n\nף\n\n\n\n\nירדן\n, סוג של\n\n\nך\n\n\n\n\nקרימיני\n– בייבי פורטובלו\n\n\n\n\n\n\nמיקס מיובש- כשרוצים לחסוך על פורצ'יני\n\n\n\n\n\n\nך\n\n\n \nניקוי פטריות\n– פטריה היא כמו ספוג ולכן לא שוטפים פטריות אלא אם רוצים סמטוט רטוב בסיר. כשקונים, מנסים למצוא את אלו הנקיות יחסית. אם הן נקיות, אל תספרו לאיש, אני לא טורחת לנקות בכלל. אם מדושנות פה ושם, מנגבים חתיכות גדולות עם נייר סופג ומעלימים עין מהקטנות. זה טוב לעיכול. או שלא.\n\n\nך\n\n\nך\n\n\n\n\n\n\nמרק פטריות מושקע    \n 4 מנות גדולות\n\n\n2 כרישות ללא החלק הירוק הקשה- קצוצות\n\n\n1/2 בצל- קצוץ\n\n\n4 כפות שמן זית\n\n\n3 שיני שום קצוצות\n\n\n600 גר' קרימיני- בייבי פורטובלו\n\n\n300 גר' פטריות שמפיניון\n\n\n100 גר' פטריות ירדן\n\n\n20 גר' תערובת פטריות מיובשות\n\n\n1/4 כוס יין אדום או לבן\n\n\n3-4 עלי מרוה קצוצים\n\n\nמלח ופלפל גרוס טרי\n\n\n1/3 פחית חלב קוקוס\n\n\nחופן גדוש עלי פטרוזיליה- קצוצים דק\n\n\nמשרים את הפטריות המיובשות בכוס מים רותחים לעשרים דקות. סוחטים את הפטריות וקוצצים אותן. מסננים את מי ההשריה ו\nשומרים\n.\n\n\nבסיר רחב מאחדים את שמן-הזית עם הכרישה, הבצל, השום ומעט מלח.  מאדים על להבה נמוכה, מכוסה כ- 15 דקות. אם יש צורך, מוסיפים מעט מים במהלך האידוי.\n\n\nבינתיים- מחממים מחבת גדולה ומוסיפים אליה את פטריות הקרימיני והשמפיניון, ללא תוספת שמן. צולים על להבה גבוהה ומערבבים מדי פעם. הפטריות ישחררו לקראת הסוף מעט נוזלים וישחימו. אחרי כ- 15 דקות, הפטריות צלויות ומבריקות. מוסיפים פטריות ירדן, מערבבים היטב מוסיפים את היין והמרוה. מצמצמים עד שכמעט ולא ניתן לראותו, מוסיפים כוס מים, מערבבים היטב ומעבירים לסיר.\n\n\nמוסיפים לסיר גם את הפטריות המיובשות הקצוצות ונוזליהם, 1.5 כוסות מים נוספות, מלח ופלפל.\n\n\nמבשלים מכוסה למחצה על להבה נמוכה, תוך בעבוע עדין, כארבעים דקות.\n\n\nמוסיפים את חלב הקוקוס והפטרוזיליה הקצוצה, מביאים לרתיחה ומסירים מן האש. מרסקים לפי הרצון- אני אוהבת להשאיר חלק לא מרוסק.\n\n\nטועמים ומתקנים תיבול. אם סמיך מדי- מוסיפים עוד מעט מים.\n\n\nמגישים חם. אפשר עם מעט פרמזן ושמן- זית. אפשר עם לחם קלוי, מרוח בשן שום ושמן-זית.\n\n\n\n\nך\n\n\n\n\nי\n\n\nנ.ב.\n     \nיצא שלא ציינתי כאן את היומולדת העגול של האיש. זה היה כשהיינו בישראל. ומגיע לו, בחיי שמגיע- אז אני אקדיש לו שיר.  ולא אוסיף עוד מילות מרמלדה. את מה שצריך הוא כבר יודע. \n\n\nך\n\n\n\n\nלף\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/01/13/mushroom-curry-soup/": ".\n\n\nאת מתכון המרק הזה קיבלתי מאחותי שהכינה, התאהבה בו לגמרי וטענה בתוקף שעלי להכין. אמרתי בסדר. אמרה שוב. אמרתי טוב. אמרה שוב. בפעם הראשונה שהכנתי אותו היינו בבקתה מרוחקת, בקור גדול ועצום ואיכשהו גיליתי שבמהלך האריזות לקחתי בטעות צנצנת כורכום במקום אבקת קארי, הגיוני שניהם צהובים. אי לכך התגמשנו הוא ואני והלכנו על קצת ג'ינג'ר ותימין טרי  שהיו בהישג יד ונתנו לו ניחוחות צרפתיים משהו. תכיני שוב אמרה האחות ולא ויתרה, תכיני תכיני.  לא עומדת בפניה אז הכנתי שוב בבית כיאה עם קארי והחלטתי שגם אני אוהבת אותו- קרמי ועשיר, עם ניחוחות של פטריות ביער שלאחר הגשם. וכן, הוא מזכיר לי קצת את שקיות המרק שהיינו בוחשות מאבקה בנעורינו (במובן החיובי של העניין) אבל את זה אל תגידו לאף אחד שאמרתי.\n\n\n\n\n\nזה לא מרק שיש בו \nגם\n פטריות. זהו מרק שבו הפטריות הן השחקן הראשי והדומיננטי, לכן צריך לאהוב אותן מאד בכדי לאהוב גם אותו. אפשר להשאיר את הפטריות בחתיכות במרק הסמיך ואפשר לרסק חלקית או לגמרי, תלוי איך שבא. כך או אחרת הוא יופי של קערה חורפית מהנה.\n\n\n.\n\n\n\n\n\n\n.\n\n\n\n\nמרק קרם פטריות\n   6-8 מנות       אופרה וינפרי דרך גיל חובב\n\n\nאבקת קארי משתנה מיצרן ליצרן. שימו לב כי יש כאלו חריפות מאד-  כדאי לטעום על קצה הלשון לפני השימוש. וכמו שכתבתי כבר, אפשר להשמיט אותה לגמרי ולשלב תבלינים כמו עשבי תיבול ומעט ג'ינג'ר.\n\n\nהמרק נשמר מצוין במקרר ולכן אפשר להכינו יום-יומיים מראש ללא שום בעיה.\n\n\n.   .   .\n\n\n2 בצלים גדולים (אפשר גם כרישה ושאלוט)\n\n\nמעט שמן-זית\n\n\nמלח ופלפל גרוס טרי\n\n\n2 כפות קמח\n\n\n1 כף אבקת קארי\n\n\n500-600 גרם פטריות שמפיניון/ בייבי פורטובלה (ואפשר גם אחרות כמובן)\n\n\n6 כוסות חלב (2% עובד מצוין)\n\n\nקוצצים את הבצלים דק ומעבירים לסיר רחב עם שמן-הזית ומעט מלח. מאדים בעדינות יחד עד שהבצלים זהובים מעט ורכים.\n\n\nבינתיים, חותכים את הפטריות איך שמתחשק.\n\n\nמוסיפים לבצלים את הקמח ואבקת הקארי ובחושים היטב. מוסיפים את החלב, מערבבים ומביאים לרתיחה. כשבוחשים מדי פעם, יש לערבב היטב גם בתחתית הסיר בכדי למנוע מהקמח להדבק ולהשרף. מוסיפים את הפטריות, מביאים לרתיחה ומבשלים כרבע שעה או עד שמסמיך כרצונכם, לא לשכוח לערבב בתחתית הסיר מדי פעם. זה הזמן לטחון אם רוצים (אם טחנתם וסמיך מדי, דללו עם מעט מים). טועמים ומתקנים תיבול.\n\n\nאם ביפיוף נפשכם חשקה, תנו לא שפריץ של יוגורט מדולל או שמנת מתוקה וסיבוב כם הכף. ואיזה עלה. זה יעשה אותו סינדרלה ממש.\n\n\n.\n\n\nואם כבר אז כבר\n–\n עוד כמה:\n\n\nמרק שורשים\n\n\nמרק שעועית מרוה ויין\n\n\nמרק עגבניות צלויות\n\n\nמרק בורגול יוגורט ותרד /חובזה\n\n\nמרק נבטוטים ובשר\n\n\nמרק אפונה\n\n\n*\n\n\nשיהיה שבוע חורפי ונהדר!\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/12/08/kube-soup/": "'הילדים צריכים לעבוד' חפרתי לאיש ימים כלילות, חשוב שידעו כמה קשה להרויח כסף ואיך להתנהל איתו.  עם הגדולה זה לא ממש הצליח (היא עובדת. עלינו) אבל אני אל תראו אותי ככה, אני לומדת מהר. עובדה, הילד התחיל לחלק עיתונים.\n\n\nבמקביל, מאז שהילד עובד בעיתונים גם אני עובדת בעיתונים קשה מאד. מעבר לשירותי ההסעה השיגרתיים יש כל הזמן עניינים- יום אחד הוא שוכח את תיק החלוקה בבית (וכי לא אסע להביא לו? וכי איך יסחוב, בשיניים?!), יום אחר הוא מפספס כמה בתים (וכי לא אסיע אותו באישון ליל לבתי מנויים מאוכזבים?) ובשבוע שאחרי יש לו כדורגל בשעה מוקדמת מהרגיל (וכי לא אעזור לו בחלוקה בכדי שיסיים ויוכל להגיע בזמן?)\n\n\nעובדת אצלו קשה אני. אולי בגלל זה אין לי זמן למלא קובות ואני כל כך אוהבת קובות וגם הילד שלי.\n\n\nבמיה, חמוסטה, סלק -כולן היו קובותי, אבל את מרק הקובה האהוב עלי מכל מצאתי בין דפי הספר העיראקי המצוין 'עשתידכ'.  ומאז ועד היום, מתרגמת אותו חופשי אבל שומרת על עיקר העיקרים: שום, עגבניות והרבה עלי נענע טריה, שילוב הורס לבבות כי כידוע, נענע גורמת לעגבניות לשיר.\n\n\n \n\n\n\n\nס\n\n\n\n\n.\n\n\nובגלל שאני עסוקה נורא בחלוקת עיתונים (בכדי שאבין כמה קשה להרויח כסף ואדע איך להתנהל איתו) אני מקצרת תהליכים: מערבבת את הסולת של המעטפת עם המלית של הבשר ומגלגלת \nקובבצות\n קטנות (שזו קובה וקציצה מחובקות חזק). זה לא אסלי כמו של העיראקי מאזור אבל בוי הו בוי- זה סמיך, חורפי, מחמם ומנחמם בטעמים עזים של חמוץ ומתוק.\n\n\nמהיום אל תאמרו 'קובה זה המון עבודה' אלא קומו והכינו לכם קובבצות!\n\n\n.\n\n\n\n\n \n\n\n \n\n\nגרסת הצמחוני/טבעוני\n\n\n\n\nגרסת צמחוני/טבעוני\n\n\nמכינים כבמתכון. לתערובת העגבניות/שום מוסיפים כ-3/4 כוס עדשים אדומות (או שעועית מאש מיובשת), חתיכות של דלעת/דלורית (כ- 400 גרם) וסלק חתוך לקוביות. מאזנים את כמות המים לפי הצורך ומבשלים עד שהכל רך וסמיך. מקפידים לאזן תיבול כך שישמרו הטעמים העזים של חמוץ ומתוק. מכינים קובבצות ללא בשר- עם קצת בצל מטוגן, שום ופטרוזיליה או מקצרים את הקיצור – במקרה של תשישות נפש גדולה כל כך שאין כוח אפילו לגלגל קובבצות, מוסיפים בעת הבישול ( כחצי שעה מסוף הבישול), כף או שתיים של סולת למרק. זה מסמיך ונותן טעם של כאילו.\n\n\n \n\n\n\n\n \n\n\n\n\nמרק קובה (קובבצות) עגבניות ונענע   \n~6 מנות\n\n\nהכי חשוב במרק הזה לשמור על טעמים עזים: מתוק מאד- חמוץ מאד- נענעי מאד.\n\n\nלמרק הבסיס אפשר להוסיף חופן עדשים אדומות, סלק חתוך גס, דלעת וכולי.\n\n\n \n\n\n1 ראש שום שלם- מפורק, קלוף וכתוש (~10 שיני שום)\n\n\n4 עגבניות בשלות\n\n\n2 כפות רסק עגבניות\n\n\nשמן\n\n\n6 כוסות מים\n\n\n4 כפות סוכר\n\n\n1-2 לימונים\n\n\nמלח ופלפל גרוס טרי\n\n\nחופניים של עלי נענע טריים\n\n\n– – –\n\n\n1/2 בצל\n\n\nחופן נאה של פטרוזיליה\n\n\n250 גרם בשר טחון (בקר או עוף)\n\n\n1/2 כוס סולת\n\n\n1/4 כוס מים\n\n\n1 כף שמן\n\n\nמלח ופלפל גרוס טרי\n\n\n– – –\n\n\nמתחילים בהכנת המרק:\n חוצים את העגבניות ומגררים אותן על פומפיה גסה, כך שהקליפה נותרת ביד והולכת לפח. מעבירים את העגבניות המרוסקות לסיר רחב ומוסיפים רסק עגבניות, שום ושמן בנדיבות. מבשלים על אש בינונית כ- 15 דקות תוך כדי ערבוב אגבי.\n\n\nבינתיים מכינים את הקובבצות:\n מרסקים (בעזרת פומפיה או במעבד מזון) את הבצל וקוצצים היטב את הפטרוזיליה. מערבבים את כל המרכיבים יחד, מתבלים ולשים \nהיטב\n. מניחים למנוחה בצד.\n\n\nחוזרים למרק:\n כשממרח העגבניות שבסיר סמיך, מרוכז וכהה בצבעו- מוסיפים מים, סוכר ומיץ מלימון אחד. מתבלים היטב, מביאים לרתיחה ומבשלים בעדינות כ-30 דקות (זה אגב הזמן להוסיף ולגוון: עדשים, חתיכות דלעת, קוביות סלק וכולי. במקרה של הוספת העדשים, יש לאזן כמות מים בהמשך הבישול לפי הצורך)\n\n\nמגלגלים קובבצות קטנות ומכניסים בעדינות למרק המבעבע. מוסיפים את עלי הנענע ומבשלים בעדינות 30-40 דקות. אם סמיך, מוסיפים קצת מים. אם דליל מדי, מוסיפים כף סולת בעת הבישול.\n\n\nבודקים תיבול\n– מוסיפים עוד מיץ לימון ו/או סוכר בכדי לקבל טעמים חזקים ומודגשים.\n\n\nהמרק מצוין גם בימים שאחרי.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/06/28/garden-and-zucchinis/": ".\n\n\n.\n\n\nאת \nהגינה\n ששתלנו החליט מזג האויר לשגע. מזג האויר הזה, יש לו משחק כזה של שיגועים ובכל פעם שנדמה לך שהבנת את החוקים, הוא ממציא אותם מחדש. הנה- סוף יוני והעגבניות אפילו לא התחילו להראות סימני פריחה, הגזרים תקועים עמוק באדמה בתנוחה עוברית והפסיפלורה, מצמיחה עלים ירוקים ללא אף פרי כי קר לה.\n\n\n.\n\n\n.\n\n\nמזל שיש קישואים, כי אלו גדלים למרות כל השיגועים.\n\n\nוכשהגינה שלך אוהבת קישואים- את שותלת בה קישואים, קוטפת קישואים ומבשלת קישואים\n\n\nבסוף, את אפילו לומדת לאהוב קישואים.\n\n\n.\n\n\n\n\n\n\n.\n\n\n\n\nסלט קישואים טריים ונענע\n\n\nאת הסלט הזה מכינים מקישואים קטנים, מוצקים \nומאד טריים.\n הוא יכול להכיל הכל ויכול להיות  מינימליסטי עד מאד-  שמן-זית, מיץ לימון, מלח פלפל\n\n\n\n\n.\n\n\n.\n\n\nפורסים את הקישואים בעזרת קולפן ירקות לפסים דקיקים. את הסוף שלא מצליח אוכלים.\n\n\nמעבירים לקערה ומוסיפים: חופן ארוגולה, נענע קצוצה, מעט צ'ילי טרי קצוץ דק, מיץ לימון וקצת גרירה, מלח פלפל ושמן-זית . מערבבים היטב עם הידיים. מעבירים לצלחת. זורים מעל צנוברים קלויים, מגלפים מעט פרמז'ן עם קולפן ואוכלים מיד.\n\n\n*  *  *  *  *\n\n\n\n\nמרק קישואים וגבינת עזים\n\n\nמרק בהשראת אחותי ואחת משיחות הטלפון 'המקצועיות' שלנו. למרות ולמרות ולמרות- הוא ממש טעים!  מרק של פיג'מה ונחמות\n\n\n\n\n.\n\n\n\n\n.\n\n\n\n\n1 בצל סגול גדול- חתוך גס\n\n\n1 כרישה קצוצה גס\n\n\n1 שן שום\n\n\n2 כפות שמן-זית\n\n\n4-5 קישואים בקליפתם- חתוכים לעיגולים (~ 1/2 ק\"ג)\n\n\nמלח ופלפל גרוס טרי\n\n\n1/4 כוס יין לבן\n\n\nמים  לכדי כיסוי\n\n\n1-2 ענפי תימין\n\n\n1/2 כוס אפונה ירוקה (קפואה זה יופי!)\n\n\n60 גר' גבינת עזים רכה\n\n\nמאדים בצל, כרישה ושום בשמן זית, מעט מלח וטיפונת מים. מערבבים מדי פעם. כשזהוב, מוסיפים את הקישואים והתימין, מערבבים ומבשלים עוד כמה דקות. מוסיפים את היין ומצמצמים על להבה גבוהה, עד שכמעט כולו מתאדה. מוסיפים מים רק לכדי כיסוי, מתבלים, מביאים לרתיחה ומבשלים עד שהקישואים רכים מאד. מסירים מהאש, מוסיפים את האפונה, מכסם ונותנים לעמוד כחמש דקות. מרסקים . מוסיפים את הגבינה ומחכים כמה דקות עד שתימס. מערבבים, בודקים תיבול ומתקנים.\n\n\nמגישים עם מעט שמן זית ופלפל גרוס.\n\n\nטעים גם קר.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/02/11/kale/": ".\n\n\nעיצה שקיבלתי פעם לגבי הבלוג: \n!keep it simple \n\n\nיענו נתפס לאיש הגב באופן מדאיג באמת והוא לא יוצא מהמיטה?! את פורקת אוטו שלם ומזובל מטיול סקי , מכבסת ומנקה, מאכילה, משכיבה, מנחמת, עוזרת בשיעורים ומשננת ABCD, אורזת, מביאה, מחזירה, אוספת, פורקת מדיחים ומעמיסה חדשים, מזכירה לצאת מהאמבטיה כי אין מספיק מים בעולם והכנרת מתייבשת, מתווכחת עם הילד שאומר שיש המון מים בעולם והכנרת זה בכלל לא כאן, מאיימת (!), מנגבת, מורחת, מקריאה, מחבקת, אומרת לילה טוב, אוספת, מעמידה מכונה, מוציאה מחזור- קומפוסט- וסתם זבל כי בברקלי זה נורא מסובך, עובדת קצת, סוגרת, קורסת, מתעוררת, מכינה קפה, פרוסת לחם ללא גלוטן כי ככה הרופאה אמרה, מעירה בוקר טוב וחוזר חלילה,  והכל \nלבד\n תוך טיפול בהוא ששוכב?! מותק- \n!keep it simple \n – תראי תמונות של הגינה, תתפייטי על מזג האויר, תצלמי עלה או שניים שיראה יפה, את יודעת, תעשי שיהיה נעים!\n\n\n\n\nטרנדים באוכל זה דבר מקסים- אני עוקבת אחריהם בסקרנות משועשעת וכמובן שלוקחת חלק מדי פעם כי ברור שאני רוצה להיות טרנדית. זה טוב לעור הפנים.\n\n\nאחד מהסוג שאינו ממהר לעזוב שייך לעלים הירוקים, אלו שטעמם כשל דשא, אסבסת או מספוא. ירוקים מהסוג האכזרי שאוכלים לוא דוקא בגלל הטעם, אלא בעיקר בגלל שזה מצוין לשרירי הלסת ומכניס לגוף נוגדני ג'אנק.  והנה הבעיה- נניח ה\nקייל\n, עלה נבזי שכמוהו, סבבה לגמרי לתקוע אותו באיזה מרק, למצוץ ממנו מיץ, להחביא אותו בסיר עם הרבה דברים אחרים שיכסו ויאפילו על הנזק שהוא גורם לסביבתו אבל העניין האמיתי הוא ליצור ממנו משהו כשהוא טרי ושלם כי אז הוא שומר על כל הדברים הבריאים שיש בו, אלו שבגללם מלכתחילה חפצנו לאוכלו.\n\n\n.\n\n\n\n\n\n\n\n\nאז אחרי שהבוקר בהליכה לבית הספר החלקתי באופן לא אלגנטי על בלטה חלקלקה במיוחד שאחרי הגשם ונחתתי באופן מכאיב על עצם הזנב בעודי מרצה לילדה שזה ממש לא בסדר שהיא הזמינה את רולי לישון אצלה כשאבא מדדה בבית בפיג'מה נראה כמו סימן שאלה ושאמא אפעס מפורקת מנטלית ופיזית, אחרי זה נכנסתי למטבח ושלפתי בעצבנות ניכרת את הקייל משקית הנייר שלו כי זה ברקלי ואנחנו \nנגד ניילונים\n. הסתכלתי לו בעיניים והוא הבין מיד שהיום הוא נכנע, שהיום אני והוא עושים מעשים יפים. בלב שלם אני מאמינה שהירוק ראה היום שלא כדאי להתעסק עם מאמא כי מאמא עצבנית וכואב לה הישבן וזה נכון שאם נדקדק היא צריכה לומר תודה על כך שלא סיימה על אלונקה בבית החולים כמו שיכול היה לקרות בקלות אלא רק עשתה רסק מהתפוח של קטן כשקרסה לו על תיק האוכל,  וזה גם נכון שהאיש מתחיל לחזור לעצמו, מהלך בבית עם אוזניה וצועק כל מיני מילים בשיחות ועידה, אבל עדיין צריך לעזור לה ולהיות נחמדים. אולי זה למה שיצא קייל פצצות, מלא טעמים ואכיל לגמרי.\n\n\nובגלל שאכלתי קערית שלמה וכולי פצצת ברזל ויטמינים וסיבים מטורפת, יש לי כוח לשבת דאובה ולשכתב את המתכון, הנה זה כך:\n\n\n \nkalekalekalevkalekalekalekalekalekalekalekalevkalekalekalekalekalekalekalekalevkalekalekalekalekalekalekalekalevkalekalekalekalekale\n\n\n\n\nסלט קייל טרי קצוץ דק        \nבהשראת סלט הפטרוזיליה של גליה\n\n\n*  הבהרה: אני לא באמת חושבת שקייל נוראי, אני אפילו די מחבבת אותו. בצלחת של מישהו אחר. סתתםםםם.\n\n\n*  אפשר להשתמש בדרך זהה ב\nמנגולד\n (לא מבושל אלא טרי! הולך אחלה עם צנוברים) ואפשר לקצוץ רק צרורות של עשבים כמו פטרוזיליה, כוסברה ועוד.\n\n\n*  סלט מעולה להכין מראש- האכזרי לא נובל וממצמץ בשמחה את הרוטב\n\n\n——————\n\n\nצרור קייל – (לאחר קיצוץ בערך 4 כוסות)\n\n\nמיץ מ-1/2 לימון\n\n\nמלח\n\n\nצרור קטן של פטרוזיליה- עלים בלבד- קצוצים\n\n\n~ 1/2  כוס שקדים (מולבנים, פרוסים, מה שבא)\n\n\n50-100 גר' גבינת פטה מפוררת\n\n\nרוטב:\n\n\n3 כפות שמן-זית\n\n\n1 כף מים\n\n\n1 כף חומץ\n\n\n1/2 כפית חרדל דיז'ון\n\n\n1 שן שום קטנה -קצוצה דק\n\n\nפלפל גרוס טרי\n\n\nפלפל צ'ילי טרי פרוס דק/ שבבי צ'ילי יבשים- לפי הטעם\n\n\nשוטפים היטב את העלים ומיבשים. מסירים את הגבעולים הקשים וקוצצים דק דק דק דק. מעבירים את הקיצוצים לקערה, מפזרים מעט מלח, סוחטים לימון ולשים בעזרת הידיים היטב. משאירים לעמוד כ- 15 דקות ורצוי יותר (נגיד שנה תרכך אותו ממש), המלח ומיץ הלימון יעזרו לקייל להיות נחמד ולהתרכך מעט.\n\n\nמעבירים את כל מרכיבי הרוטב לצנצנת, סוגרים במכסה ומנערים היטב\n\n\nבסיומה של ההתייחדות (קייל+ מלח), מוסיפים לקייל המקוצץ את עלי הפטרוזיליה הקצוצים, השקדים והפטה. מוזגים את הרוטב מעל ומערבבים בשמחה וברינה. בודקים אם חסר מלח, לימון ו/או חריף. אוכלים לפחות חצי, לובשים גלימה וטסים להציל את העולם.\n\n\nkalekalekalevkalekalekalekalekalekalekalekalevkalekalekalekalekalekalekalekalevkalekalekalekalekalekalekalekalevkalekalekalekalekale\n\n\nמרק ירוק!!!\n\n\nבגלל שאני כבר בשבונג – מצרפת עוד מתכון ליפים ולאמיצים שבינכם. זהו מרק ירוק שאני מכינה לעצמי ואוהבת אהבת נפש (הנפש הבודדה במשפחה, יש לציין) אבל, איך לומר, לא מהיפים והאטרקטיביים בשוק הפנויים פנויות. כשמתגברים על ירקרוקת מראהו סטייל דוקטור סוס, מגלים מרק ענוג ונעים בטעמים של פטריות וחורשה ירוקה\n\n\n..\n\n\n\n\n.\n\n\n4 חתיכות בשר שפונדרה עם העצם או בשר אחר מעט שמן או אפילו עוף\n\n\n300 גר' פטריות ( אצלי היו בייבי פורטובלו)\n\n\n4 עלי מנגולד\n\n\n4 עלי קייל\n\n\n2 שיני שום\n\n\n1/2 בצל\n\n\n1 צרור פטרוזיליה\n\n\n1 תפוח אדמה קלוף\n\n\n1 כפית אבקת קארי\n\n\nמכניסים את הבשר לסיר רחב ומכסים במים + עוד קצת. מביאים לרתיחה, מנקים את הלכלוך הקיצפי שנוצר מעל, ממליחים מעט ומבשלים כשעה מכוסה.\n\n\nבנתיים מעבירים למעבד מזון את ה: ירוקים, שום, בצל, פטריות, תפו\"א ופטרוזיליה ומקצצים היטב היטב. רצוי להוסיף מעט מים בכדי להקל על פעולת הקיצוץ וסביר שידרשו פעמיים לכמות הזו.\n\n\nכשהבשר סיים את ענייניו הפרטיים, מוסיפים לו את כל הירוקת, מתבלים בעוז, מביאים לרתיחה ומבשלים כשעתיים בבעבוע נעים עם מכסה מעט מוטה. מדי פעם מערבבים ונותנים אהבה. מתקנים תיבול.\n\n\nבסיום המרק אמור להיות סמיך ודשן. אם נניח רוצים אותו יותר סמיך, מוסיפים כף או שתיים של פולנטה בזרם דק ותוך כדי ערבוב ומבשלים עוד קצת עד להסמכה.\n\n\nמגישים עם מעט שמן זית מעל בשביל הדאווין.\n\n\n.\n\n\nונניח שאתם חייבים עוד מתכוני קייל, הנה לכם:\n\n\nקייל מבושל עם צימוקים וצנובר\n\n\nקייל בכרובית וחלב קוקוס\n\n\nקייל בוינגרט פרמז'ן\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/03/15/roots-soup/": "גינה מתחילה בקטן\n\n\n\n\n\n\n\n\nאדמה ושתילים תינוקיים שנראים כאילו קצת הלכו לאיבוד בינות לכל החום שמסביב.\n\n\nזה לוקח זמן, כמו עם אהבות\n\n\n \n\n\n\n\nזמן ומים ושמש\n\n\nובנתיים התפוזים שעל העץ מתכתמים והימים מתארכים\n\n\nועם קצת סבלנות\n\n\nהתינוקיים נהיים לירקות של ממש בירוק רענן ועלים מבריקים\n\n\n\n\nזה כל כך יפה שכמעט חבל לקטוף…\n\n\n  \n\n\n\n\n\n\n\n\n\n\nעל המתכון הזה שמעתי ממיכל ששמעה מהפדיקוריסטית. ואני, בגלל שאני אוהבת כל מה שטעים למיכל, ניסיתי גם. זה קצת כמו משחק טלפון שבור- עד שזה מגיע לסיר שלי, זה נהיה קצת משהו אחר…\n\n\nזה מה שיפה באוכל, לא?\n\n\n\n\n\n\nמרק שורשים    \n ~6 מנות\n\n\nאין לו חוקים ברורים, רק מה שיש בבית, בגינה או אצל הירקן. ובעיקר, מה שאוהבים.\n\n\nזוהי עונה טובה לשורשים. המרק הזה פשוט מאד אבל גם עשיר בשכבות טעם בגלל המגוון הרב שלהם בו.\n\n\n2 כרישות\n\n\n2 ראשי סלרי גדולים\n\n\n1 ראש פטרוזיליה\n\n\n1 לפת גדולה\n\n\n1 קולורבי גדול\n\n\n1 תפו\"א\n\n\n1 שומר קטן\n\n\nמלח, פלפל גרוס טרי, אגוז מוסקט\n\n\n1 כוס חלב\n\n\nמעט שמן -זית ופרמז'ן להגשה, אם רוצים\n\n\nקולפים את כל השורשים וחותכים לקוביות (גם את השומר) איך שבא. מכסים במים ועוד קצת, מתבלים היטב , מביאים לרתיחה ומבשלים כ- 35 דקות עד שהכל רך.\n\n\nמרסקים הכל ומוסיפים חלב, מביאים לרתיחה עדינה ומתקנים תיבול.\n\n\nאם המרק סמיך מדללים לשביעות רצון בעוד מים או חלב.\n\n\n\n\n.\n\n\nמיכל \n\n\nשבכלים שלה הכל יותר טעים\n\n\nעורכת מכירת כלי קרמיקה לכבוד פסח\n\n\nאחלה מקום לקנות מתנות. לכם. לאחרים.\n\n\nאז לא תלכו?!\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/02/beansrossou/": "מאז יצאתי \nבהצהרות\n שאני לא אדם של מרקים, אני חולמת על אחד כזה כל הזמן. כאילו שמישהו מנסה לצחוק על חשבוני. בסדר, אני בעד הומור. ואני מכינה לי עוד מרק וחברים, הוא נפלא. הוא נפלא ואתם צריכים אותו אצלכם בבית כי הוא יעשה לכם רק טוב.\n\n\nהשבוע דפקה על הדלת שכנתנו בובי. היא גרה ממול, בפינה הדרום- מערבית ולמרות שאנחנו לא מתראים הרבה יש ביננו חיבה גדולה. בדרך כלל את רוב קשרי השכנות  ניהל תמיד  האיש ביד רמה. הוא, לעומתי, מעולה ב'שמוזינג' שכונתי ותמיד תמיד מוצא זמן לפלרטט עם הזקנות, לשאול מה נשמע ולצייד אותם באיזושהי בדיחה. בובי היא מהנשים האלו שאלוהים היה צריך כמודל, כשברא אותנו, הנשים. חזקה, אינטיליגנטית, פעילה וחייכנית. אני  בקלות יכולה לדמיין אותה ילדת פרחים בשנות השישים, נושאת כרזות ולוחמת על זכויות. אבל הפעם היא נשאה צנצנת שתוכה לבן. היא אמרה: \"הכנתי קרם פרש למסיבה של אובמה ונשאר לי המון… אולי את רוצה?!\". רוצה, בטח רוצה.\n\n\n\" !? isn't he marvelous \", היא שאלה אותי אח\"כ  במטבח בעיניים בורקות. אובמה, כמובן. נאלצתי להודות שכן, מרבלס הי איז. אח\"כ דיברנו על הצנצנת, על תוכניותי לגבי תכולתה. לא ממש יודעת מה היה שם שגרם לה לשלוח מבטים עורגים לצנצנת שכבר הייתה בידי ומה גרם לי לשאול אם אולי היא רוצה אותה חזרה… אבל סוף הסיפור הוא שהיא יצאה מכאן עם הצנצנת (לא שמעה שלא לוקחים מתנות חזרה?!) ועם חתיכה מעוגת הקישואים המופלאה.\n\n\nוכן, קצת גם נשאר לי. את כל זה סיפרתי לכם גם בשביל הסיפור וגם מפני שקרם פרש יכול להיות תוספת מעולה למרק.\n\n\n \n\n\n\n\nכן, בואו נחזור למרק… היום זהו מרק שעועית ירקרק וסמיך. את הרעיון השאלתי ממרק איטלקי של חומוס ורוזמרין ולכן יש בו הרבה רוזמרין בשביל הטעם וגם מעט בזיליקום בשביל הצבע. ועוד מנהג שיש לי, השד יודע מהיכן… צנוניות. מרק טוב צריך צנוניות במלח. אם יש כמובן.\n\n\n \n\n\n\n\n\n\n\n\n\n\n\n\nמרק שעועית ירקרק עם רוזמרין\n  4 צלחות מרק גדולות \n\n\nאת השעועית צריך להשרות ללילה בקערה גדולה עם מים.\n\n\n2 כוסות שעועית יבשה אשר הושרו ללילה וסוננו\n\n\n8 שיני שום גדולות קצוצות\n\n\nשמן-זית\n\n\nמלח ופלפל טרי\n\n\n2 עגבניות\n\n\n1 כפית פילפלצ'ומה\n\n\n200 גר. דלעת- קלופה וחתוכה לקוביות\n\n\n4 ענפי רוזמרין- עלים בלבד\n\n\n~6 עלי בזיליקום גדולים\n\n\n1 שן שום חתוכה\n\n\n4 כפות שמן-זית\n\n\nבסיר מכוסה עם מעט שמן-זית, מאדים את השום על אש נמוכה, ללא השחמה. חותכים את העגבניות לחצי וסוחטים מגרעינים. מגררים על פומפיה רק את תוך העגבניה. משליכים את הקליפות.\n\n\nכשהשום רך מוסיפים  שעועית, דלעת, עגבניות מרוסקות ותבלינים. מוסיפים 8 כוסות מים ומביאים לרתיחה. מנמיכים את האש ומבשלים כשעה, מכוסה למחצה, עד אשר השעועית רכה לגמרי.\n\n\nמכניסים לבלנדר את עלי הרוזמרין והבזיליקום, שמן הזית  ואת  שן השום. יוצקים מעל בזהירות כשתי מצקות של מרק ושעועית. \nזהירות!! תכולת הבלנדר לא יכולה לעבור את מחצית גובהו, אחרת הכל ישפריץ ויגלוש החוצה וזה חם!\n  לפני הערבול, יש להדק את מכסה הבלנדר היטב ולהחזיקו עם מגבת.\n\n\nמשך הערבול צריך להיות מספיק ע\"מ שהתערובת תהפך חלקה וירוקה, בלי חתיכות רוזמרין נראות לעין. \n\n\nמעבירים את תכולת הבלנדר חזרה לסיר. אם רוצים מרק מחיתי יותר חוזרים על פעולת הריסוק עם עוד כמות של מרק. מתקנים תיבול. *המרק צריך להיות קטיפתי, אך להכיל גם שעועית ודלעת שאינם מרוסקים.\n\n\nמגישים עם מעט שמן זית מעל, פרמז'ן כמובן וצנוניות עם מלח. מעדן.\n\n\n \n\n\n\n\nולסיום,\n\n\n\n\nתשורה נאה מיעל,\n\n\nמלח רוזמרין\n\n\nתודה. \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/11/22/beans-marrow-bones-soup/": "למרות שהדרכון שלי טוען לאזרחות ישראלית, כרטיס האשראי שלי טוען אחרת. מבחינתו אני תיירת המסוגלת למלא רק מחצית טנק דלק בכל פעם, כי ככה זה בישראל עם תיירים. מפה לשם, אין ביקור בתחנת דלק שאינו מתחיל ומסתיים במספר שאלות, בירורים, דיונים ועל הדרך גם קבלת כמה עצות. בחינם.\n\n\nבפעם האחרונה היה זה 'אבישי החתיך' (כך נכתב בצג השם שלו) שתהה בקול מהיכן אני ומיד נידב לי ממשנתו- אין מקום כמו פה, אמר לי בעודי מחכה, אין כמו בארץ. אחר כך שמעתי איך נסע ללונדון לא מזמן ואחרי יומיים חטף את הג'ננה למה ששקט ומסודר שם יותר מדי ומשעמם שכולם עומדים בתור בסבלנות ולא נדחפים ואיך שכבר רצה לעוף משם, כי כמו שכבר אמר לי אין כמו בבית.\n\n\nהוא צודק כמובן כי באמת אין כמו בבית. והבית הוא פה גם אם לפעמים נדמה שהוא שם. גם אם לפעמים הוא באמת באמת שם.\n\n\nכי רק פה אני הולכת ברחוב של יום שישי וריחות הבישולים לקראת שבת עולים ומזדחלים ברכות מחלונות הבתים. מאחד מהם מרק שעועית, או לפחות כך נדמה לי, שמריץ אותי כמובן למטבח למרק שעועית משלי.\n\n\nוכן, אין כמו בבית. גם אם לפעמים זה לא כל כך פשוט כמו שמסכם את זה בשניותיים אבישי החתיך\n\n\n.\n\n\n\n\n.\n\n\nומאחר והצטברו לי מספר התנצלויות, הנה הן:\n\n\n*\n אני מתנצלת על פרקי הזמן הארוכים כל כך שבין לבין, תאמינו לי שלא שכחתי. \nמה פתאום שכחתי?!\n אני כל הזמן כותבת לכם בראש שלי (זה מן הרגל כזה), רק שזה לא מגיע לשום מקום כי קצת שקעתי בעבודה על הספר והרבה בהסחות החיים שבארץ ורבות הן. זה ישתנה בהקדם, אני מבטיחה.\n\n\n*\n אני מתנצלת בפני אלו שכותבים לי למייל האישי ולא מקבלים תשובה. המיילים האלו נבלעים בים האחרים ולכן אני שוב מזכירה למי שרוצה שאלה לתשובה או סתם להגג, \nלכתוב את זה בבלוג עצמו\n. שימו לב שכאשר אתם מחזירים מייל לביסים שקיבלתם אוטומטית, הוא לא מגיע לבלוג כי אם אלי אישית.\n\n\n*\n אני מתנצלת על הצילום- איכשהו מרקי קטניות, שהם דבר כל כך מנחם ומפנק, הם הדבר הכי לא פוטוגני שיש. \nלא פוטוגני אבל טעים טעים\n.\n\n\n/\n\n\n\n\n *     *     *   \n\n\nמרק שעועית ועצמות מח\n\n\nלקרוא לו מרק שעועית זה קצת מצחיק כי יש בו כמעט את כל מה שהיה לי בקרבת היד-  מדובר במרק סמיך ועשיר שמתבשל לאיטו כ- 3 שעות.\n\n\n1 כוס שעועית יבשה- מושרת במים קרים ללילה\n\n\n6 עצמות מח\n\n\n2 עגבניות בשלות- מגוררות ללא קליפה\n\n\n4 שיני שום כתושות\n\n\nמלח ופלפל גרוס טרי\n\n\n2 עלי דפנה\n\n\nתבלינים:\n   1/4 כפית קינמון, 1 כפית פפריקה, 1/2 כפית סוכר, פלפל חריף גרוס לפי הטעם\n\n\n1 רסק עגבניות קטן\n\n\n2 גזרים גדולים- פרוסים\n\n\nכ- 350 גר' דלעת חתוכה לקוביות\n\n\nצרור קטן של פטרוזיליה- עלים בלבד- קצוצים\n\n\n~2 ליטר מים\n\n\n1/4 כוס עדשים שחורות\n\n\n1/4 כוס גריסים\n\n\nמוסיפים מעט שמן-זית לסיר רחב ומבשלים בו את העגבניות והשום תוך כדי ערבוב, כ- 5 דקות. מוסיפים את התבלינים ואת רסק העגבניות ומבשלים כ- 5 דקות נוספות.\n\n\nמסננים את השעועית ממי ההשריה ומוסיפים אותה לסיר עם עצמות המח והמים. מביאים לרתיחה ומבשלים בבעבוע קל כשעה.  מנקים מדי פעם את הקצף שנוצר בדפנות הסיר ( לתהליך המבאס הזה קוראים \nקיפוי\n). בתום השעה מוסיפים: גזרים, קוביות דלעת, פטרוזיליה קצוצה, עדשים וגריסים, מביאים לרתיחה נוספת ומסירים שוב את הלכלוך והקצף שנאספו בדפנות הסיר. מבשלים תוך בעבוע עדין, מכוסה למחצה, כשעתיים או עד שהשעועית רכה והמרק מסמיך.  * במהלך הבישול, בערך לאחר כשעה, אני ממליצה להוציא כמחצית מתוכן המרק, למעוך מעט ולהחזיר לסיר-המהלך מעניק למרק מרקם סמיך ועשיר. טועמים ומתקנים תיבול במידת הצורך.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/12/07/beans-sage-sou/": ".\n\n\n צבעים מ\nת\nח\nל\nפ\nי\nם\n\n\nמתגנבים תחילה לאט, עלה פה עלה שם ואז לפתע מבלי משים מקיפים אותך במלוא עוזם\n\n\nכתומים ואדומים וצהובים\n\n\nוגשם שלא חדל מרדת- משקה גינה, צמחים וכמה חלונות\n\n\nמשקה גם את מעט הפקעות ששתלתי באדמה הלחה והסנאים עדיין לא מצאו אבל אין ספק שימצאו בקרוב\n\n\nזהו זמן למרק\n\n\nסמיך, עשיר  ומערסל, מרק של חורף\n\n\n.\n\n\n\n\n\n\n\n\n\n\n\n\n.\n\n\n\n\nמרק שעועית, מרוה ויין  \n   כ-  6 מנות\n\n\nלהחזיק שארית יין במקרר זה נפלא-  מזיגה נאה לסיר המרק עושה קסמים-\n\n\n1 כוס שעועית לבנה יבשה- מושרת במים קרים ללילה\n\n\n1/4 כוס עדשים כתומות- שטופות ומסוננות\n\n\n1 בצל קצוץ\n\n\n2 גזרים קלופים וקצוצים דק\n\n\n3 שיני שום קצוצות\n\n\n2 כפות שמן-זית\n\n\n1 כפית פפריקה מתוקה או חריפה- מה שבא\n\n\n1/4 כוס יין אדום\n\n\n5 עלי מרוה גדולים- קצוצים דק\n\n\n2 עגבניות בשלות מגוררות ללא קליפתן (כולל גרעינים)\n\n\n1 כף  אגבה או מעט דבש\n\n\n6 כוסות מים\n\n\nמלח ופלפל גרוס טרי\n\n\n** 1 כף גדושה סולת דקה – להסמכה\n\n\nמאדים בשמן את הבצל, השום והגזר על להבה נמוכה. כשאלו רכים, מגבירים מעט את האש , מוסיפים את היין  ואחרי כדקותיים מוסיפים את  שאר החומרים: פפריקה, מרוה, עגבניות , דבש, שעועית מסוננת ומים. מביאים לרתיחה ומבשלים בבעבוע נעים כ- 1/2  1 שעות. מוסיפים את העדשים הכתומות, מתבלים במלח ופלפל בנדיבות וממשיכים לבשל עוד כ-40 דקות או עד אשר השעועית רכה מספיק לטעמכם (אני אישית מעדיפה אותה לא לגמרי רכה קווצ').\n\n\n** במידה ורוצים  מרק מעט יותר סמיך, מוסיפים 1 כף של סולת דקה ומבשלים יחד עוד כ-10 דקות.\n\n\n\n\nושיהיה חנוכה חורפי ומואר!\n\n\nהלביבות שלי\n\n\nסופגניות שמנת חמוצה מהירות וטעימות\n\n\nסופגניות הורסות של מיכל\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2008/12/10/gamb/": "לא ממש אוהבת את ניו אורלינס. חוץ מזוג הגברים החמודים שאירחו אותנו בביתם, הכל נראה לי מעושה. הרחובות המצועצעים, הבחורות הטיפשיות שעומדות על מרפסות הבתים ומשחקות אותה קוליות כשהן מרימות את החולצה. אפילו הג'אז. והאוכל- איזו אכזבה ענקית. עמוס מדי, מצועצע מדי , תיירותי מדי.\n\n\nאבל השבוע, כשנסענו לטייל ב- Bolinas, עיירה קטנטנה ומתוקה, אליה נסענו בדרך קסומה ומפותלת ואכלתי שם במקום חמים (כשבחוץ קר) \nגמבו\n, התעוררה בי הסקרנות. המרק היה סמיך, כמעט נזידי, ומתובל והיו בו עוף ונקניקיות ושרימפס והוא היה בדיוק הדבר הכי נכון לרגע הזה.\n\n\nבבית, לאחר מחקר מקיף, שילבתי בין כמה מתכונים. קצת בעייתי לנסות ולבשל משהו שאתה לא ממש יודע איך הוא אמור להיות בסוף הדרך. זאת אומרת, העובדה שמישהו במסעדונת  הקטנה הזו בעיירה השכוחה הזו, החליט לקרוא למנה הזאת 'גמבו' לא בהכרח הופכת אותה לכזו… והעובדה שבמשך שנים ארוכות (מאז אותה נסיעה),  האיש ואני  נמנעים מלאכול כל דבר שאמור להיות 'קראיולי', אינה מוסיפה אף היא.\n\n\nאך לא אני כי אשבר… חצי יום עמלתי על הסיר. אין מה לומר, יצא טעים. לא בדיוק הגמבו של Bolinas , אבל משביע וריחני. רק מה, ים של עבודה. למשל, הבסיס לתבשיל הזה מתחיל ב-  roux (שהוא ה'מסמיך' העשוי בדר\"כ משומן וקמח). במקרה הלואיזיאני הוא עשוי משמן חם וקמח, אשר בבישול איטי מקבלים גוון שחום וריח עמוק ומחניק של פופקורן שרוף. להוסיף את כמות השומן הזו לסיר אחד נראה לי פשוט טירוף. \n\n\nכן, יצא טעים אבל לחלוטין לא מצדיק את כמות העבודה. אי לכך החלטתי להשקיע בגרסה שניה, נוחה יותר לבריות עסוקות אך מאותם חומרים.\n\n\n זוהי מן ארוחה שלמה בסיר אחד, שמתאימה במיוחד ליום חורף סגרירי כשבא משהו חם, מפנק ומתובל היטב.\n\n\n \n\n\n\n\n\n\n\n\n\n\nסוג של גמבו\n   \n\n\nאת הגמבו המקורי יוצקים על אורז אבל גם בלעדיו מתקבלת ארוחה משביעה וטעימה נורא. אם אתם מאוהבי החריף זה המקום להשתולל עליו. \n\n\n4 ככפות שמן-זית\n\n\n4 כפות קמח\n\n\n1 בצל גדול קצוץ\n\n\n3 שיני שום קצוצות גס\n\n\n3 גזרים קלופים וקצוצים\n\n\n2 ענפי סלרי קצוצים\n\n\nצרור קטן של פטרוזיליה, ללא הענפים העבים, קצוץ\n\n\n1 קופסא קטנה של עגבניות מרוסקות\n או\n רוטב עגבניות מוכן\n\n\n4 פיסות עוף (אני השתמשתי בחלק שליד הפולקע)- ללא העור אך עם העצם.\n\n\n1 נקניקיה איטלקית חריפה או לא (מהסוג הנכון- ללא ניטרין)\n\n\n1 כוס במיה טריה \nאו\n 1/2 חבילת במיה קפואה\n\n\n1 כפית סוכר\n\n\n1 כף גדושה פפריקה\n\n\nמלח ופלפל\\ צ'ילי פלייקס\n\n\n \n\n\n\n\n \n\n\n\n\n\n\n \n\n\nבסיר גדול, מחממים את השמן. מוסיפים את הקמח ומערבבים לקבלת עיסה סמיכה (אם יבש די, מוסיפים קצת שמן). מבשלים על אש בינונית, תוך בחישה. כמה זמן?! תלוי בסבלנות… רצוי 2-3 דקות.  העיסה הזו היא שתסמיך את המרק וככל שמבשלים אותה יותר הריח והטעם שלה מתחזקים.\n\n\nכשהספיק- מוסיפים את כל שאר החומרים ומים לכדי כיסוי. מביאים לרתיחה. מתבלים היטב וממשיכים לבשל שעתיים- שלוש, מכוסה למחצה, עד שהמרק מסמיך והעוף מתפורר מרכות. מתקנים תיבול וצוללים.\n\n\n* אם חפצה נפשכם בתוספת השרימפס- מחשבים 2-3 לסועד, מתבלים במלח-פלפל- פפריקה ומטגנים במחבת עם טיפונת שמן-זית ל-2-3 דקות. מגישים עם המרק.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/01/17/rona-artichokes/": ".\n\n\n\n\n.\n\n\n קצת לפני בוא הקיץ, לקחה אותי \nיעל\n ל\nרונה\n חברתה בכדי שאוכל להציץ במטבחה של בשלנית ולקבל רעיונות עתידיים לשיפוץ מטבח-שנות-החמישים שלי. מקסים וכל זה, אני כבר קצת זקנה מדי לארונות שצבועים בכל כך הרבה שכבות צבע שמן עד ששום מגירה או דלת ארון לא ממש נסגרת. וכך נסענו לבאר טוביה בוקר נעים אחד והגענו לבית פתוח וחם מוקף בעצים ובטבע ירוק, שדייריו הם מהאנשים האלו שנותנים לך הרגשה טובה כאילו אתה בדיוק מה שחסר להם להשלמת היום. כמובן שבין היתר אכלנו ושתינו ואכלנו עוד קצת ואם לא די בכך, קיבלתי על הדרך כמה טיפים של אוכל ורעיונות חדשים. והמדהים הוא, שאני זוכרת את כולם- אני, מלכת השיכחה והדחיות, מקפידה לנסות אותם אחד אחד ולשמוח בהם- כמו זה הארטישוקי, שרונה למדה  באיטליה, דרך שונה ומרגשת  לפיצוח קוד הארטישוק.\n\n\n. \n\n\n\n\n\n\n\n\n.\n\n\nאז כן, בקילוף ארטישוקים יש מעט טירחה וקצת בלגן, לא אשקר. מצד שני, כשנכנסים לשוונג, זה נהיה קל ומהיר יותר והבלגן ממילא כבר קיים לכן כדאי ורצוי להכין כמות גדולה מהם.\n\nהארטישוקים של רונה דורשים מעט מאד עבודה לאחר הקילוף והם יוצאים רכים ומקורמלים ופשוט יפיפיים.  וכבונוס יש לכם שיני שום נפלאות שגם מהן רצוי להכין לא מעט. יופי של מנת אנטיפסטו או תוספת לסלט או לפסטה.\n\n\n.\n\n\nהארטישוקים של רונה  \n       וכל המרבה הרי זה משובח\n\n\n.\n\n\n\n\nהוראות ניקוי ארטישוקים \n – אין צורך בעבודה קפדנית במיוחד-\n\n\n\n\nמקלפים כמה עלים עקשניים מהארטישוק. בעזרת סכין עצבנית מגלחים את עלי הארטישוק במעגלים- כמו בקילוף תפוח (עשוי אבן!). המטרה היא לחשוף את בסיס הארטישוק. מגלפים את המעטפת החיצונית של רגל הארטישוק ומקום חיבורה לבסיס.\n\n\nחותכים את ראש עלי הארטישוק הרכים קרוב לבסיס. בעזרת כפית מלון (זו שעושה עיגולים) או כל דבר אחר מעוגל וחד מנקים את תוכו הקוצני של הארטישוק. מניחים בסיר כרגל הארטישוק פונה למעלה.\n\n\n______ \n\n\nכ- 10 ארטישוקים קלופים ונקיים כמוסבר\n\n\nכ- 20  שיני שום קלופות\n\n\n2-3 ענפי תימין  או רוזמרין\n\n\n1 לימון גדול ועסיסי\n\n\nשמן זית\n\n\nמוסיפים לסיר שמן זית בגובה של כס\"מ. מניחים את הארטישוקים הקלופים והנקיים בצפיפות בסיר רחב כשרגלם פונה לכיוון מעלה, מפזרים בינות את שיני השום והעשבים וסוחטים מעל את הלימון.\n\n\nמכסים ומבשלים כ- 15 דקות על להבה בינונית .\n\n\nקולות שמחים יבקעו מהסיר- זה הלימון שנלחם בשמן או להיפך. אל חשש!  אם בהמהלך הבישול נדמה לכם שהלהבה חזקה מדי, הנמיכו מעט.\n\n\nחם, פושר או קר- הכל טוווווווווב.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/01/friedartichokes/": "בשוונג הארטישוקים כי \nעכשיו זו העונה\n – \n'וואלה!'\n של השבוע שעבר:\n\n\n\n\nבתור מישהי שמבשלת כחלק משגרת החיים, חוסר החיבה העמוק שלי לטיגון הוא על גבול המוזרות . אף פעם לא אהבתי את זה והרגישות שלי לריחות שדבקים בבגדים, רק הלכה והקצינה במהלך ערבי הסטאז' הארוכים מהם הייתי נפלטת לסאבווי באישון לילה מריחה כמו צ'יפס. ושלא תבינו אותי לא נכון, צ'יפס זה יופי רק שלא בתור בושם. אמא שלי תמיד פוטרת אותי ב: 'את עם השטיקים שלך מריחות' אבל האמת היא, שמעבר להיותי מסניפת כביסה נקיה ידועה, יש משהו בבתי העץ כאן, שסופג ביתר- שאת את ריחות הבישול. בישראל מטגנים, פותחים חלון או שניים והכל נעלם.  אצלנו – טיגנת שניצלים בבית? אחר- כך כל הבית יתרחץ עם זה וגם ישן עם זה יום-יומיים.\n\n\n \n\n\nלכן אם אומר לכם שאתם חייבים לטגן את הארטישוקים האלו- האם תאמינו לי? כדאי באמת ובתמים! חובב ארטישוקים אמיתי שטרם טעם אותם מטוגנים, לא יודע שמחת בית השואבה מהי… ארטישוק מטוגן צופן בתוכו עולם של נפלאות- העלים החיצוניים הופכים לדפדפים קריספיים מתפצפצים והלב, כמו שלב ארטישוק יודע להיות- מענג בצורה מופלאה. אם בנוסף גם עמלים דקותיים ומכינים רוטב איולי מפוצץ בשום שילך עם זה, צפויה לכם חויה מרנינה ואולי אף אעז לומר, מרגשת. אם לא בא על האיולי, אפשר סתם כך רק עם מעט מלח או עם רוטב שמן-חומץ, זה שבדרך- כלל מלוה ארטישוקים מבושלים במים.\n\n\n בעת הקניה, חפשו את הארטישוקים הגדולים ביותר שיש- קחו בחשבון שמורידים להם חלק מן העלים החיצוניים הקשים. חברתי האיטלקיה, שהוזמנה לחגיגת הארטישוקים שלי,  סיפרה לי שארטישוקים מטוגנים נחשבים למאכל רומאי יהודי מסורתי. האיטלקים קוראים להם: \"Carciofi alla Giudia\" שזה בתרגום חופשי 'ארטישוקים בסגנון יהודי' (הנה עוד הוכחה שאנחנו משו-משו) ואם במקרה אתם נמצאים ברומא, היא ממליצה בחום על ביקור במסעדת:  \nGiggetto al Portico d'Ottavia \n, שמתמחה בכאלו- ענקיים ונהדרים.\n\n\n\n\n \n\n\n\nארטישוקים מטוגנים בליווית איולי\n\n\nאל תתנו לתהליך ניקוי הארטישוקים להרתיע אתכם. ההתחלה קשה אבל כשמתרגלים- הכל נהיה פשוט יותר.  \n\n\nארטישוקים גדולים- כמה שרוצים\n\n\nלימון\n\n\nשמן קנולה לטיגון\n\n\nמכינים קערה גדולה עם מי ברז קרים וסוחטים לתוך המים מיץ מלימון שלם- לכאן יכנסן הארטישוקים הנקיים והלימון נועד למנוע מהם להשחיר. הם כנראה ישחירו בכל זאת…\n\n\nמסירים מהארטישוקים את העלים החיצוניים הקשים מאד.  מקלפים את גבעול הארטישוק בעדינות וקוצצים מעט את סופו. חותכים את השליש העליון של כיפת הארטישוק וחוצים אותו לשניים. כעת, בעזרת סכין קטנה, מנקים את ליבתו מהקוצים הקטנים שנמצאים במרכז. הדרך הקלה ביותר היא פשוט להעביר את קצה הסכין בחצי עיגול מתחתם. כששני החצאים נקיים, מעבירים אותם לקערת מי הלימון וממשיכים לנקות את האחרים. \n\n\nבינתיים מחממים סיר קטן או בינוני עם שמן עמוק. כמה עמוק? לפי העין. משהו כמו 5 ס\"מ. כהשמן נראה חם דיו, מוציאים את הארטישוקים לנייר סופג- אפשר גם לטגן בכמה קבוצות.\n\n\nמה שחשוב הוא לפתוח את העלים של כל ארטישוק בטרם הוא נכנס לשמן הרותח. דרך יעילה היא לרווח את העלים מעט עם הידיים ואח\"כ ללחוץ את חלקו החתוך ע\"ג משטח כמו שיש או שולחן, מה שיעזור בהרחבת העלים.\n\n\nמכניסים לשמן ומטגנים מספר דקות עד אשר העלים חומים- זהובים. מוציאים לתבנית עם נייר סופג. זורים מעט מלח ואוכלים מ  י ד! \n\n\nאיולי שום:\n\n\nהאיולי כאן אמור להיות דליל יותר ממיונז. שימו לב לא להשתמש בשמן זית מריר אחרת האיולי יקבל מרירות בלתי נעימה. אפשר אם רוצים להשתמש בשמן קנולה בלבד. ניתן להכין באופן ידני (טוב לחיזוק שרירי הזרוע) או במיקסר שעושה את כל העבודה הקשה בכמה דקות בלבד.\n\n\n1 חלמון\n\n1 כפית חרדל\n\nמלח והרבה פלפל טרי\n\n2 שיני שום כתושות\n\nמיץ מחצי לימון\n\n1/2 כוס שמן זית+ 1/2 כוס שמן קנולה\n\n\nמערבבים את החלמון עם החרדל והשום בקערת מיקסר. משתמשים במקצץ. מתחילים להזליף את השמן באיטיות רבה, תוך כדי פעולת המיקסר – יש להוסיף בכל פעם 1/2 כפית שמן ולחכות עד שהוא יבלע בתערובת. לאחר שהוספתם כמחצית מכמות השמן, ניתן להוסיף את שארית השמן בזילוף קבוע ומעט יותר מהיר. אם נראה לכם שהתערובת סמיכה מדי ועדיין לא הוספתם את כל כמות השמן, ניתן להוסיף כפית או שתיים של מים ולהמשיך בהזלפת השמן. מוסיפים את מיץ הלימון ומתבלים במלח ופלפל.\n\n\nהתערובת צריכה להיות קרמית ואחידה, לקבל גוון בהיר ולהסמיך יותר ויותר עם הוספת כל כמות השמן. טועמים ומתקנים תיבול.\n\n\n\n\n\n\n \n\n\nויש גם-   \nסלט ארטישוקים קטנים \n \n, \nאנטיפסטי ארטישוקים\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/12/01/levvot/": "ח נ ו כ ה  -החג האהוב עלי בעולם כולו, זה שיש בו הכל: חורף (או פוטנציאל חורפי ), נרות, סופגניות, לביבות ו- מ ת נ ו ת ! ואם מלבבים את הלביבות נכון, מקבלים כאלו קריספיות מבחוץ עם תוך רך רך מבפנים, שמרטיט לא רק הבטן אלא גם הלב\n\n\nח\n\n\n\n\n \n\n\n\n\nלביבות\n      12 לביבות\n\n\n המשוואה  שלי אומרת שכמה שפחות ביצה- ככה יותר טוב. \n\n\nאם לא מטגנים מיד- כדאי לתת לקישואים סחיטה טובה לפני\n\n\nמערבבים ומטגנים:\n\n\n4 תפוחי אדמה בינוניים קלופים ומגוררים\n\n\n2 קישואים- שטופים ומגוררים על קליפתם\n\n\n2 גבעולי בצל ירוק קצוצים (אצלי יש גם עירית, כי היה בבית)\n\n\n1 ביצה\n\n\n2 כפות קמח\n\n\nמלח ופלפל\n\n\n\n\n \n\n\n \n\n\nוזו, זו לא סתם בטטה-\n\n\nזו בטטה עם שאיפות גדולות\n\n\nבטטה שקמה בבוקר והחליטה ללכת על טבעי\n\n\nבלי בלגנים ובלי פינפונים\n\n\n \n\n\n\n\n \n\n\n \n\n\nוגילתה\n\n\nשגם בטבעי, יש לה ממש\n\n\nאבל ממש\n\n\nטעם של לביבת אורנה ואלה!\n\n\n \n\n\n\n\n \n\n\n\n\nמה עושים?!\n\n\nחותכים בטטות לעיגולים, מזליפים שמן זית בנדיבות ומלח, מערבבים וצולים בתנור חם מאד עד שהבטטות 'מקורמלות'- רכות וזהובות.\n\n\nמערבבים קרם פרש עם המון עירית קצוצה. נותנים לכל בטטית נשיקת קרם פרש קטנה ואוכלים בביס אחד. עכשיו תגידו לי לא אורנה ואלה, נראה אתכם.\n\n\n \n\n\n\n\nמתכון סופגניות מהירות \n\n\nחג שמח !\n\n\nף\n\n\n\n\nאהבתי\n \nטוען...\n\n\n\n\nקשור",
  "https://bissim.com/2008/12/22/jicam/": "את השורש הזה הכרתי לראשונה כשהתמחתי במסעדת :  \n'Union Square Cafe'\n  שבניו-יורק, ישר עם סיום הלימודים.  בארוחת צוות,  הוסיפו אותו לסלט ואז נערכה בנינו הכרות רשמית ראשונה. \"שלום\", אמרתי \" אתה מוצא חן בעיני\". ולמרות שלא ענה, ביררתי עליו פרטים. שמו של השורש הוא  \nJicama  \n(מן הכלאה בין ג'יקאמה לבין היקאמה) והוא פופולארי בקרב אנשי מכסיקו. הוא ניתן לאכילה כמו שהוא, רק צריך לקלף. בטעם הוא נטרלי אבל מה שנחמד בו הוא המרקם שלו. משהו בין תפוח קריספי לבין ליבת החסה הערבית. אין לי אפילו מושג אם הוא ניתן להשגה בישראל אבל גם אם  עדיין לא- בסוף הוא יגיע. בסוף הכל מגיע…\n\n\n\n \n\n\nהכנתי ממנו סלט קטן, פשוט ומרענן עם טעמים אסיאתים והרבה חמוץ-מתוק-חריף. ובגלל שבבישול אין חוקים, אפשר לקחת את הרוטב  הטעים הזה ולחבר אליו המון דברים אחרים: קולורבי, צנוניות, מלפפון, גזרים, בצל- ירוק, נבטים ותפוחים.\n\n\n\n\nסלט קטן ומרענן\n\n\n1 שורש ג'יקאמה גדול- קלוף ופרוס לגפרורים \n\n\n1 פלפל צ'ילי אדום טרי- פרוס דק\n\n\nעלי נענע- לפי הטעם (ואפשר גם כוסברה)\n\n\nשברי בוטנים קלויים\n\n\nחופן נבטים (אני השתמשתי בנבטי דייקון)\n\n\nלרוטב\n:\n\n\n2 כפות מיץ ליים או לימון\n\n\n1 כף סוכר חום\n\n\n1/2 כפית שמן צ'ילי מתוק\n\n\nמעט רוטב דגים\n\n\nלערבב הכל יחד לתקן תיבול ולהגיש.\n\n\n\n\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/09/24/eggplant-3-way/": "ל\n\n\nשנה ראשונה שיש חצילים בגינה- בעיקר כי הפעם שתלתי בעציץ גדול והזזתי לאן שהשמש לוקחת- קטנים, מאורכים, מבריקים ונוקשים.  מאוהבת בירק הזה ותמיד הייתי, בעיקר כשהוא מטוגן ומתמסר ברכותו אבל לא רק. אלו שאני קוטפת כאן מגיעים בעצלתיים, שניים שלושה בכל פעם ומבקשים פשוט, כי אחרי הכל הם גדלו בשכנות ואין זה מוסרי להטביע אותם ברוטב.\n\n\nע\n\n\n\n\nהנה שלושה פשוטים ונאים שהכנתי מלבד לטגן עיגולים ולאכול חם ישר מהמחבת:\n\n\nע\n\n\n\n\n \n \n\n\n\n\nחצילים על הגריל עם אורגנו טרי\n\n\nמניחים על האש כמה חצילים ומכינים מהם סלט ניגובים חמים ומלא טעמים\n\n\n4 חצילים בינוניים צרים מאורכים (אפשר כל סוג שתרצו אך אם הם יותר גדולים יש לשנות בהתאם את כל נותני הטעם)\n\n\n1/4 כוס שמן-זית\n\n\n2 כפות יוגורט\n\n\nעלי אורגנו טרי\n\n\n1/2 שן שום כתושה\n\n\nמיץ לימון- שפריץ או שניים\n\n\nמלח ופלפל טרי\n\n\nצולים שלמים על הגריל עד שהחצילים רכים מאד בבפנים שלהם (כל הזמן לסובב ולא לדאוג כשהקליפה משחירה ונשרפת או כשחציל מטפטף כאילו אין מחר). מעבירים לאנשהו, מחכים עד שחם אבל נסבל ומקלפים חלק מהמעטה החיצוני. גורפים את החציל החוצה בעזרת כף ומועכים גס עם מזלג. מוסיפים הכל, מתבלים בעוז ואוכלים חמים.\n\n\n\n\nח\n\n\n\n\nוכשהגינה נותנת גם \nעגבניות\n– אז אין ברירה…\n\n\n\n\nח\n\n\n\n\n \n\n\n\n\nס\nלט חצילים חרוכים בעפר חייהם, מתבוססים לצידה של עגבניה מדממת בנשיקת מוות של שום\n \n(כי לא יכולתי להתאפק…)\n\n\nאת אלו קליתי על האש הגלויה של המטבח, מה שנותן להם טעם מעושן- לא מומלץ לבעלי לב חלש  כי עושה סמטוחה רצינית\n\n\n2 חצילים בינוניים מאורכים וצרים\n\n\n1 עגבניה אדומה ועסיסית\n\n\n1 שן שום מעוכה\n\n\nצ'ילי טרי קצוץ- לפי הטעם\n\n\nשמן- זית   לפי נדיבות ידכם\n\n\nמלח ופלפל טרי\n\n\nמניחים את החצילים גלויים על גבג להבת הגז ושורפים אותם ללא לחץ מריחות המדורה הפושים בבית או מהטיפטופים.  נותנים להתקרר מעט, מורידים את הקליפה ומועכים במזלג. חוצים את העגבניה, מוציאים גרעינים ומגררים ללא הקליפה במגררת. מוסיפים כל היתר, מערבבים, טועמים ומתקנים. הכי טעים ממש עכשיו..\n\n\n\n\nל\n\n\n\n\nל\n\n\n\n\nאנטיפסטי פשוט של חציל ממולא\n\n\nממלאים אותם בזריזות ואופים עד שרך מאד. אוכלים חם או פושר.\n\n\n3 חצילים בינוניים מאורכים\n\n\n1 שן שום גדולה מעוכה\n\n\n1 כף פירורי לחם\n\n\nבזיליקום טרי קצוץ (או פטרוזיליה)\n\n\n2 כפות שמן זית\n\n\nמלח ופלפל טרי\n\n\nפרמזן\n\n\nחוצים את החצילים ומוציאים 1/3 מבשרם בעזרת כפית. קוצצים את בשר החציל גס ומערבבים עם שאר החומרים, למעט הפרמזן.\n\n\nמניחים בתבנית חסינת חום, מרטיבים בעוד שמן- זית כטוב לבכם, זורים מעט פרמזן מעל ואופים בחום גבוה כארבעים דקות או עד אשר החצילים רכים מאד.\n\n\nמגישים עם גבינת מוצרלה רכה, זיתים טובים, עגבניות קטנות ולחם.\n\n\n\n\nף\n\n\n\n\nחציל בדרך. \n\n\n \nך\n\n\nועוד חצילים:\n     \nבתחמיץ\n \n   \nמוסקה\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2008/11/25/califloweranti/": "3:20 אחה\"צ. שיעור גיטרה שלא הספקתי להתאמן אליו בעוד שעתיים, אריזות שאני חייבת להספיק לטיול שלנו ל-L.A. מחר (ונדרנו שהאוטו מוכן הלילה ומחר אנחנו יוצאים ממש ממש מוקדם)  ואני מצלמת כרוביות.\n\n\nאני מנסה בכח לשכנע את עצמי לעזוב עכשיו. ברגע זה, לעזוב הכל ולסיים את האריזות אבל האני שכל-כך אוהב את העשיה הזו, גם של המטבח וגם של התעוד, אומר לי \"תרגעי, תמיד יש את אח\"כ\".\n\n\nב-12 בלילה, אורזת כמו מטורפת, אני אקלל. אבל עכשיו, לעזאזל עם המורה שלי לגיטרה שמנסה ללמד אותי לד זפלינג בשיעור השלישי בחיי ומצליח להוציא לי את כל האויר מחדוות ההתחלה ושכל הבגדים והחיתולים והחטיפים-לדרך ובגדי הים יחכו… זהו זמן הכרובית!\n\n\nהסלטון הזה הוא אחד מנכסי האהובים מ-\nLupa\n, אחת ממסעדותיו של מריו בטלי בניו-יורק. אולי מוטרדת מכדי ללהג על שעותי הקשות שם, מתחת לאדמת מנהטן, בקיץ לח ודחוס כמו שרק ניו-יורק יכולה אבל לא טרודה מכדי לחלוק את המתכון.\n\n\nפרוסת לחם עם קרום פריך. כוס יין. גבינה טובה. אתם מסודרים.\n\n\n\n\nסלט אנטיפסטי של כרובית, שום ו זיתים\n\n\n הנה שיטה מהירה המניבה תוך דקותיים שיניי שום שחומות ומתקתקות. במקום לצלות את השום בתנור (עניין של בערך שעה), מכניסים לסיר קטן המון שיני שום קלופות, מעט מלח והרבה שמן זית ומבשלים מכוסה על אש קטנטנה. אם נראה שיש התרחשות גדולה מדי בסיר, פשוט סוגרים את האש לכמה רגעים ונותנים לחום ולאדים לעשות את שלהם. השום צריך להיות ממש רך ולאבד כל חריפות.\n\n\nאת השום הזה אני מוסיפה לאנטיפסטי, שמה על פיצות או סתם בסנדויץ.. ועכשיו, יאללה למתכון- שאין לו ממש כמויות מדויקות.\n\n\n1 ראש של כרובית\n\n\nחופן זיתי קלמטה (או בעצם כל סוג שאוהבים)- קצוצים גס\n\n\nשיני שום רכות +שמן הזית בהן התבשלו (בכמות שמתאימה לכם)\n\n\n1-2 כפות צלפים\n\n\nטימין טרי- רק עלעלים\n\n\nצ'ילי פלייקס\n\n\nמחממים תנור להכי חם שיש. את הכרובית מפרקים לפרחים- כטוב לבכם בגודל. מניחים בתבנית ומתבלים בנדיבות בשמן זית ומלח. מכניסים לתנור וצולים. יש להתאפק מלערבב ומלהתעסק עם זה. תנו לה להיות. כשמשחימה מעט- אפשר לתת ערבוב קטן. הכרובית מוכנה כשהיא שחמחמה ורכה. שימו לב שלא רכה מדי. משהו כמו 30 דקות.\n\n\nלהעביר אותה לקערה. להוסיף את כל יתרת המרכיבים ולתקן תיבול.\n\n\nזה טעים ככה או פושר ואפילו יום אחרי…\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/02/20/roasted-beet-fennel/": "טיול של שבת עם  הפריחה הנפלאה הזו שיש כעת בכל פינה, מותיר את העיניים צבעוניות. כתמים ירוקים, נגיעות אדומות, מרחבים. עם זה חזרתי למטבח וצליתי סלקים ושומרים- נשיקות אודם שהסלק מותיר בשומר, יפות כמעט כמו הכלניות והפרגים שבאחו.\n.\n\n\n.\n\n\n.\n\n\n\n\nסלק ושומר צלויים יחדיו \n  4 מנות\n\n\n2 סלקים קלופים\n\n\n2 שומרים נקיים\n\n\nשמן-זית\n\n\nמלח ופלפל גרוס טרי\n\n\nחופן עלי פטרוזיליה טריים\n\n\n1/2 שן שום\n\n\nגרירת קליפה של חצי לימון\n\n\nפורסים את הסלקים לעיגולים בעובי של כחצי סנטימטר. מזלפים מעל שמן זית, מתבלים במלח ופלפל, מערבבים ומשטחים בתבנית אפיה.\n\n\nחוצים את השומרים לאורכם ופורסים לפלחים אשר מחוברים יחד מבסיס השומר (כך הם ישמרו כפלח ולא יתפרקו). מניחים מעל לפרוסות הסלקים כך שצד רחב אחד נח על גבי הסלק. מתבלים במעט שמן זית ומתבלים.\n\n\nצולים בתנור שחומם ל- 180 מעלות צלסיוס/ 350 פרנהייט כשעה או עד שהירקות רכים מאד. (לפעמים אני נותנת לירקות לנוח באדים של הבתנור הסגור עד לריכוך סופי). מוציאים מתהנור ומניחים בצד.\n\n\nבינתיים, קוצצים היטב יחד את עלי הפטרוזיליה, השום וקליפת הלימון.\n\n\nמעבירים את הסלקים והשומרים בעדינות לצלחת רחבה, מזלפים עוד מעט שמן-זית, מתבלים בנדיבות בפלפל גרוס ומפזרים מעל את תערובת הפטרוזיליה  והשום.\n\n\n/\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/07/28/i-love-ruth/": "אי  אפשר לדבר על עולם הקולינריה האמריקאי מבלי להעלות את שמה של \nרות' ריישל\n,\n מי שהייתה מבקרת המסעדות הכי תוססת ומתסיסה של עיתון ה'ניו יורק טיימס', שהעזה לתת \nדירוגי שניים ושלושה \nכוכבים למסעדות סיניות בשנים בהן האוכל הצרפתי שלט בנוף המסעדנות העילית ולאוכל הסיני עדיין לא ניתן הכבוד הראוי, שהצליחה לשנות את חוקי המשחק. טונות של כבוד יש לי אל האישה הזו, שהתחילה מלמטה ובנתה את עצמה לאחת הנשים החזקות בתחום.\n\n\nבנוסף להיותה עורכת מגזין האוכל המוערך \nGourmet\n במשך כמעט כעשור, היא גם הספיקה לכתוב כמה וכמה ספרים בינהם \nשלושה ספרי\n אוטוביוגרפיה שהם שמחה גדולה לאוהבי הג'אנר \nזכרונות ואוכל\n. סביר להניח שלא תורגמו לעברית אבל אם אתם מוכנים לגרסת השיקסע, התענוג מובטח. ב- Garlic and Sapphires למשל, היא מתארת את חייה כמבקרת המסעדות החשובה והחזקה ביותר באמריקה, על שלל קורותיה, פאותיה ותחפושותיה. מרתק, משעשע ובעיקר נותן הבנה על עוצמת הכוח וההשפעה שיש לבעל התפקיד הזה על תעשיית האוכל הניו-יורקית.\n\n\nממש לא מזמן גיליתי את הסדרה המאלפת שלה: \nGourmet's Advantures with Ruth\n , בה היא מבקרת בבתי-ספר לבישול קטנים ואינטימיים ברחבי העולם. הנה דרך מעולה לשוטט בעולם מבלי לזוז מהכורסא, לראות צבעים ואנשים ומאכלים לא לגמרי מוכרים או סתם כך להעביר את הזמן שנותר עד ל- \nMadMen\n הבא. שוה צפיה, מרחיב ומרעיב. כדאי לצפות על בטן מלאה למרות שגם זה לא ממש עוזר.\n\n\nמהפרק על ונציה, הכנתי פלפלים בבלסמי- שכמה שהם פשוטים להכנה ככה הם מפתיעים בטעם המורכב שלהם. טעים טעים טעים.\n\n\nף\n\n\nף\n\n\n \nפפרונטה-\n  סלט פלפלים\n\n\nאוכלים פושר או קר. אצלי היה פושר מעל לחם קלוי, זילוף שמן-זית ופטרוזיליה קצוצה. שאריות נכנסו לסלט של קינואה.\n\n\nוכן, צריך \nבלסמי טוב\n– מתקתק וסמיך.\n\n\n6 פלפלים צבעוניים גדולים\n\n\n2 בצלים בינוניים\n\n\n1/4 כוס שמן זית\n\n\n2 כפות בלסמי משובח\n\n\nמלח ופלפל שחור טרי\n\n\nמנקים את הפלפלים ופורסים לפסי אורך דקים. את הבצלים פורסים לרצועות. מעבירים את הפלפלים והבצלים הפרוסים למחבת רחבה עם שמן הזית, מלח ופלפל ומטגנים- מאדים כ-40 דקות (בתחילה בחום גבוה ורק אחר-כך מכוסה על להבה נמוכה) עד שהכל מתרכך ומזהיב. מערבבים מדי פעם.\n\n\nכשמוכן- מוסיפים את הבלסמי ובודקים תיבול.\n\n\nעוד ברוסקטות ב'ביסים':   \nשעועית ועשבים \n  \nעלי סלק\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/08/okra/": "ב\nמיה זה או שאוהבים או שלא,\n אין אצלה באמצע.\n זה ממש לא בסטייל שלה להשאיר מישהו אדיש ואני שאכלתי הרבה ממנה בילדות, מתה עליה עם הריר והכל כי כמו שאומרת מ' זה חלק מהצ'ארם שלה. \n\n\nנתקלתי במתכון הזה לפני המון זמן אבל התמונה שלו נתקעה לי עמוק בראש וגם קצת סקרנות כי בהקדמה למתכון הובטחה שיטת טיפול מיוחדת בבמיה \nטרום\n הבישול אשר תפחית מהריריות שלה.\n\n\n ף\n\n\n\n\n \n\n\n \n\n\nאז הנה הגיעה עונת הבמיה ושקית מלאה ממנה התמקמה לי במטבח וטופלה בטרום ההוא ובושלה ברוטב המקסים הזה ונהייתה לאחת הבמיות הטעימות שאכלתי, למרות שאין לי מסקנות גורפות לגבי השפעות הטרום על הטקסטורה.  ומאחר והילדים לא הסכימו והאיש תקע בה מבטים חשדניים משהו, היתה לי הזכות לאכול את כל  כ ו ל ה לבד והיה מקסים.\n\n\nל\n\n\n\n\nהטרום ושאריות הגירור\n\n\n \n\n\n\n\n \n \n \n\n\n \n \nבמיה מקסימה בעגבניות\n   Saveur Magazine\n\n\n\n\nהנה למה כיף לבשל מדי פעם גם דברים של אחרים- כי לומדים. מעולם למשל, לא בישלתי ככה בצל והמתיקות המקורמלת שהמגורר הזה הפיק היתה ממש קסומה.\n\n\nמאחר ועונת העגבניות בעיצומה, אני משתדלת להשתמש בטריות. אפשר במקום, כמו שהציע המתכון המקורי, לרסק קופסאת עגבניות גדולה (כמעט 800 גר') על נוזליה.\n\n\n1/2 ק\"ג במיה טריה\n\n\nמיץ מחצי לימון\n\n\n1/2 כוס שמן-זית\n\n\n1 בצל מגורר\n\n\n1 ק\"ג עגבניות טריות רכות מגוררות על פומפיה גסה ללא הקליפה= 3 כוסות\n\n\nצרור פטרוזיליה -קצוץ\n\n\n1/2 כפית סוכר\n\n\n3 פרוסות לימון דקות- ללא הקליפה\n\n\nמלח ופלפל טרי \n\n\nהטרום:\n  קוצצים לבמיה את הגבעול וטובלים את הקצה במלח. מניחים לעמוד כך כחצי שעה ואז מעבירים את הבמיה לקערה גדולה ובה 3 כוסות מים+ מיץ הלימון. מערבבים ומסננים.\n\n\nבמחבת גדולה מחממים את השמן ומבשלים בו את הבצל המגורר כ-6 דקות עד שרך וזהוב. מוסיפים: עגבניות מרוסקות, פטרוזיליה, סוכר, מלח ופלפל ופרוסות לימון ומבשלים בבעבוע, מכוסה למחצה כעשר דקות.\n\n\nמוסיפים את הבמיה (אני הוספתי בנוסף גם 1/4 כוס מים כי היה בהם צורך) ומבשלים על אש קטנה- בינונית, מכוסה למחצה, עד שהבמיה רכה, אדומה ומבריקה והרוטב סמיך לאללה. בערך חצי שעה.\n\n\nך\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/10/03/roasted-ora/": "מתכון של דקה לפני סוף העונה  – \nבמיה\n.\n\n\n.\n\n\nאחת בשם לורי ספרה לי בבלוג שהיא צולה את הבמיה שלה בתנור! מאחר ומעולם לא שמעתי ולא ניסיתי באה הסקרנות והרבה אחריה באה הבמיה של יחזקאל ישר מהשדה, יפה כל כך שמילים לא יעשו לה טוב- ירקרקה עם קצוות ורדרדים, טריה הכי שיש. אל תקחי את הקטנים, תשמעי לי רק את הגדולים, אלו נמסים בפה. איפה כל מה למדתי על זה שבמיה צריכה להיות קטנה קטנה אחרת היא סיבית וגסה?\n\n\n.\n\n\n\n\n\n\n\n\n .\n\n\nאז צליתי אותה בשמן זית ומלח ואחר כך גם בתבלינים והיא יצאה כמו חטיף- טעימה באופן פלאי ומהירה באותו האופן בדיוק.  אם רוצים להיות מהודרים, מגררים עבורה עגבניה אדומה עם מעט שום ומגישים עם יוגורט ואז זה ממש לגרגר מהנאה…\n\n\n\n\nפיצוחי במיה  \n\n\nכשמנקים את הבמיה- חותכים את הגבעול בדיוק מעל לכיפת התרמיל ומקפידים שלא לפצוע אותה.\n\n\nמה שכן, היא לא אוהבת לחכות לאורחים כי אז היא נובלת- היא כזו שאוכלים מיד, ישר מהתנור או קצת אחרי.\n\n\n1/2 ק\"ג במיה- נקיה, שטופה ויבשה\n\n\n1/3 כפית מכל אחד: כמון, כורכום וזרעי כוסברה טחונים (או בכלל לא)\n\n\nמלח ופלפל גרוס טרי\n\n\nשמן זית\n\n\nזורים שמן זית ותבלינים מעל לבמיה ומערבבים היטב בעזרת הידיים.\n\n\nמעבירים לתבנית מתאימה וצולים בתנור 10-20 דקות, תלוי בגודלם של התרמילים. הבמיה צריכה להיות זהובה ורכה.\n\n\nלרסק: מגררים עגבניה על פומפיה גסה (ללא קליפתה) ומערבבים עם טיפונת של שום כתוש,מעט שמן זית ומלח.\n\n\nואם כבר לא?! אז תשמרו לעונה הבאה..\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/07/28/okrarozmarin/": ".\n\n\n\n\n.\n\n\nטיולים, נסיעות, אריזות ופריקות, קייטנות, הסעות, איסופים, אירוחים, בישולים, סידורים, פרידות. אני ממש אוהבת את חופשת הקיץ- היא מוציאה משיגרה ומאפשרת התפרעויות קטנות, בקרים שלא ממהרים וזמנים נזילים. היא גם מותירה מעט זמן לעצמי ולכן אני לא נמצאת כאן הרבה. ולפעמים מתגעגעת.\n\n\n.\n\n\n\n\n\n\n\n\n\n\nזוהי עונת הבמיה האהובה עלי, אין לי יכולת לעבור לידה ולא לחפון ממנה בשקית ולקחת הביתה. ואז לנסות ולמצוא דברים חדשים שאפשר לעשות איתה.\n\n\nהיא היתה כאן כבר \nמבושלת ברוטב עגבניות  \nו\nצלויה בתנור עם תבלינים\n. ועכשיו מגיעה בשלישית- במחבת עם שום ורוזמרין, שחוברים אליה בדיוק טעמים משובח. זוהי שיטה קלה ומהירה שיכולה לשמח אוהבי במיה מושבעים כמוני, בכל מקום: בטיול על גזיה או מדורה, בבית במחבת.\n\n\n\n\nהבמיה הזו טעימה לוהטת ישר מהמחבת, אז יש לה איכויות 'אל-דנטה' פריכות. אם נותנים לה מנוחה קצרה, היא מרככת פינות וטעמים. אפשר להגיש על תלולית של יוגורט עשיר ואפשר לשדך עם \nקציצות דגים\n מטוגנות ולקבל ארוחת- חגיגה קטנה, כמו שמיכל ואני עשינו.\n\n\n*  *  *\n\n\n\n\nבמיה מוקפצת ברוזמרין ושום\n   ככה וככה\n\n\nזה קיץ- זמנים נזילים מתכונים נזילים, תזרמו איתי\n\n\n* במיה קטנה זה אחלה, במיה ארוכה וגדולה זה אחלה גם.\n\n\n.\n\n\nשניים-שלושה חופנים של במיה\n\n\nשמן-זית ברוחב-לב\n\n\n5-6-7 שיני שום גדולות\n\n\nענף רוזמרין קטן- מחטים בלבד\n\n\nצ'ילי טרי – לפי כמה שאוהבים. אם אין- יבש.\n\n\nמלח\n\n\nלימון\n\n\nניקוי הבמיה-  בעזרת סכין קטנה וחדה, בתנועה סיבובית, מנקים את דפנות הבמיה אך משאירים את מרכזה גבוה יותר, כמו עפרון מחודד. למה? ככה למדתי- זה אמור למנוע מהרירים לצאת. (אל תגידו שאמרתי אבל כשהיא טריה אפשר פשוט לטגן אותה כמו שהיא ולא יקרה כלום).\n\n\nמחממים במחבת רחבה שמן-זית ומוסיפים את הבמיה. מתבלים במלח ומטגנים על להבה גבוהה. מדי פעם מערבבים כך שהבמיה תצלה מכל צידיה. בינתיים פורסים את השום למקלות ארוכים וגסים ופורסים את הצ'ילי דק. כשהבמיה צלויה, מוסיפים שום, רוזמרין וצ'ילי ומנמיכים את הלהבה. ממשיכים לבשל בעדינות, בערבוב אגבי, עד שהשום רך ומקורמל מעט והבמיה רכה. סוחטים מעל לימון ובודקים אם נחוצים עוד מעט מלח, חריפות או זילוף שמן-זית.\n\n\nאפשר להגיש מעל יוגורט טבעי וסמיך, עם זילוף נוזף של שמן-זית מעל.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/01/funny/": "ביום בו הייתי אמורה לטוס ולא, התפצלנו אני והיא. היא (כבר אמרתי שאין הרבה מהדגם שלה בעולמנו?) לקחה את הגדולים ללונה פארק שזה מסוג המקומות שצריך לשלם לי בשביל שאגיע לשם. אני והקטקט נשארנו בבית. בערך ב- 11 אמרתי לו 'רוצה ללכת לשוק האיכרים?'  אמר כן אז הלכנו.\n\n\nאבל מה, לא טוב גיל שלוש לשוק האיכרים.  הבן אדם רץ, אין לו אלוהים. נהפוך הוא שאמא תחפש כי זה יופי של משחק. כששילמתי על הגזר הוא נעלם ומצאתי אותו מתדיין עם עוברי אורח בצידו השני של השביל. בשומר הוא הגיע עם סלסלת תותים שפילח מאיזה דוכן בלי שההם שמו לב- היינו צריכים ללכת להתנצל ולשלם.  בכרוב נשבר גב הגמל (אני הגמל בסיפור הזה) ואמרתי בוא נלך הביתה ובאמת הלכנו אבל בדרך הוא ראה את הטנדר- משאית של העוף הצלוי ונעמד לידה בצעקות. הוא רוצה צ'יקן מהמשאית! הוא גם רוצה לסחוב את הצ'יקן מהמשאית ואתם הלא מכירים איך שצ'יקן יכול להתעצבן כשגוררים אותו על הרצפה בזויות משונות.\n\n\n\n\n \n\n\nהגענו הביתה בקושי ולפני שנכנסנו הוא כבר קרע את השקית של הצ'יקן המפורק מתלאות הדרך ודחף בה ידיים קטנות. ככה ישבנו בפתח הבית, אמא אחת וילד ואכלנו עוף בגריל עם הידיים.\n\n\n'יותי'  אמרתי לו\n\n\nwhat? הוא ענה לי והישיר מבט חום גדול\n\n\n'אי אפשר לרוץ ככה בלי אמא, אתה צריך לחכות לי…'\n\n\nהוא הסתכל עלי כמו בוחן  אותי  ושקל עד כמה אני רצינית, אחר- כך חייך חיוך גדול ו'יותאי' ואמר לי: \" זה funny!!!\"\n\n\n\n\n \n\n\nאת שני צרורות הגזרים הקטנים הכנתי צלויים עם מרוה, כמו משהו שטעמתי פעם באיטליה. זה יוצא מתקתק ומרוותי ויש גם את שיני השום הרכות. זה כ\"כ טעים שבהמשך השבוע, הכנתי אוסף שורשים ופטריות באותה צורה ויצא מצוין.\n\n\n\n\n \n\n\n\n\nגזר, מרוה ושום\n\n\nאם אין גזרים קטנים, משתמשים בגדולים- פורסים לעיגולים עבים או למקלות. אם יש גזרים צבעוניים אז בכלל מסיבה.\n\n\nמה שנחמד במרוה זו העובדה שהיא עצמה נהיית קריספית וטעימה פלאים\n\n\nבערך 24 גזרים קטנים\n\n\n20 שיני שום\n\n\nעלי מרוה מצרור שלם\n\n\nמלח ופלפל טרי\n\n\nכמה שלוקים נאים של שמן- זית\n\n\nמערבבים הכל יחד וצולים בתנור בחום גבוה (200 מעלות צלסיוס) עד שרך וזהוב. נותנים ערבוב אחד אחרי בערך 20 דקות.\n\n\nאוכלים חם, פושר או קר.\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/21/carrotsalad/": ".\n\n\nשיחות הטלפון שלי עם אחותי, מסתיימות כמעט תמיד בפניה מהירה שלי לכיוון המטבח וקולות שקשוק קערות וסירים. כי אחותי, מעבר להיותה רופאת הילדים הצמודה שלי, הפכה בשנתיים האחרונות לאחד ממקורות ההשראה המרכזיים שלי לאכילה יותר בריאה ונכונה. חוץ מכל אלו היא שפן מצוי. כמות הירקות שעוברת אצלה במטבח היא אינסופית ואין ירק שלא זוכה לטיפול ולכירסום. בעוד שבמקרר שלי תמיד ניתן למצוא ירקות בהמתנה למשהו שיקרה, אצלה תמיד אפשר למצוא סלט או שניים או אפילו שלושה כבר מוכנים לעת הרעב הגדול.\n\n\nהשיחה של היום, כבר מן ההתחלה היתה מועדת לפורענות. למה? כי נפלתי על שעת הבישולים של הבית וכך בעודנו מלהגות, היא קצצה שומר, הקפיצה כרובים, ליחכה לפת ובדקה את העוף בתנור. אחר- כך היא סיפרה לי על סלט הסלק המעולה שהתחילה להכין ונתנה את מהלומת המחץ עם סלט הגזר של רינה: 'מעולה', היא חרצה בלהט, 'את חייבת לנסות!'\n\n\nאיך שסיימנו את השיחה, פתחתי את דלת המקרר. מצאתי כרוב סגול שבישלתי עם תפוחים, גיררתי סלק חי וקצצתי שומר. אבל השוס הגדול היה סלט הגזר- פשוט, רענן ומלא בטעמים. עוד ביס ועוד ביס ונהייתה לי ארוחת בוקר של גזרים.\n\n\n\n\nהסלט הזה לא רק טעים אלא גם ידידותי למשתמש. בניגוד לסוג הסלטים ה'נובלים', שיש לאכול מיד לאחר ההכנה, זה נשמר מצוין יום- יומיים. מעולה לאירוח כשצריך להכין מראש. אפשר להשתמש בפקאנים מסוכרים אבל מאחר ואין כאלו במחוזותי, קיבלתי טיפ להכנת שקדים מסוכרים בשתי דקות. אם רוצים להכין מראש, מתבלים את הגזר ומאחסנים במקרר. את השקדים מוסיפים ברגע האחרון, בכדי שישמרו על מקרמם הפריך.\n\n\n \n\n\n\n\n \n\n\n \n\n\n \n\n\n\n\nסלט של גזר בשום ושקדים  (הסלט של רינה)\n\n\n6 גזרים עבותים (משהו כמו 400-450 גר' נטו)- קלופים ומגוררים\n\n\nלרוטב:\n\n\n1 כפית גדושה חרדל דיז'ון (אני השתמשתי בחרדל גרגרים שלמים)\n\n\n2 כפות שמן קנולה\n\n\n2 כפות חומץ הדרים\n\n\n1 כף סילאן (אם אין אפשר להשתמש בדבש)\n\n\n1 שן שום מעוכה\n\n\nמלח ופלפל טרי\n\n\nקווצ' מיץ לימון\n\n\nמערבבים היטב יחד לקבלת רוטב סמיך ואחיד ומערבבים היטב עם הגזר המגורר.\n\n\nלשקדים המסוכרים קלות:\n\n\n1/3 כוס שקדים פרוסים\n\n\n1 כפית שמן קנולה\n\n\n1 כפית סוכר חום\n\n\nמחממים את השמן במחבת ומוסיפים את השקדים. מערבבים ומטגנים מספר שניות. מוסיפים את הסוכר וממשיכים לערבב עד שהשקדים שחומים קלות- זהירות לא  לשרוף! מעבירים לצלחת שטוחה בכדי שיוכלו להתקרר במהירות.\n\n\nועוד תוספות משמחות לפסח:\n  \nאספרגוס בסויה\n,  \nסלט ירוק קצת אחר\n, \nחצילים בתחמיץ\n\n\n.\n\n\nאהבתי\n \nטוען...\n\n\n\n\nקשור",
  "https://bissim.com/2009/11/12/vegisirkenis/": "התקופה הזו, של סתיו ארצות הבריתי על חגיו וצבעיו, חוברת כמעט באופן אוטומטי למשפחת הדלועים. בחנויות ובשווקים מופיעים מיד סוגים רבים  של דלעות קטנות וגדולות בצבעי צהוב-כתום- אדום וצורות להם שונות ומשונות. הנפוצה מכולן היא 'דלעת הסינדרלה' (כך קוראים לה במשפחה שלנו), המשמשת לא רק לבישול אלא גם לקישוט וליצירת דלעות 'מפורצפות', בתוכן מניחים נר.\n\n\n\n\nהדלעת הינה, מבחינה בוטנית, פרי ולא ירק והיא בריאה למאכל, משביעה (ללא הערך הפחממתי של תפוח- האדמה) ומסוגלת לשנות פניה ולהשתתף במתכונים מלוחים ומתוקים גם יחד. דלעות בעלות קליפה דקה, ניתנות לאכילה בשלמותן ומצוינות צלויות בתנור עם מעט שמן-זית ומלח. האמריקאים אלופים בלהכין ממנה מאפינס, מיני פאי, עוגות בחושות ושיא השיאים- מנה שמעולם לא למדתי לחבב: פירה דלעת וקינמון שבו מוטבעים עיגולי מרשמלו, כתוספת לתרנגול ההודו הצלוי.\n\n\nלרגל כוננות הדלעת העונתית, נכנסתי למטבח מצוידת בדלורית ובהרבה מוטיבציה. זוהי ואריאציה קלילה וחיננית למתכון בוכרי הנקרא 'סירקניס'. בסוף הבישול מתקבל תבשיל אורז צבעוני וארומטי, לח ומלא בטעמים.\n\n\n\n\nהמתכון הבא יכול להיות תוספת מענגת אך יכול גם לשמש אתכם כמנה עיקרית צימחונית. האורז נשמר מצוין במקרר וניתן בהחלט להכינו מראש ולאכול בכל טמפרטורה שבא. סלט ירוק בצד ויש לכם יופי של ארוחה קלה.\n\n\n\n\n \n\n\n\n\nאורז בר ודלעת\n\n\n\n\nניתן כמובן לאלתר: סוגי אורז שונים (גם אורז לבן רגיל יהיה טעים להפליא), ירקות שונים ועוד. מתכון בסיס שיאהב שינויים.\n\n\n500 גר' דלורית קלופה, נקיה מגרעינים וחתוכה לקוביות קטנות (דלורית אחת גדולה)\n\n\n2 כפות שמן-זית\n\n\n1 בצל קלוף\n\n\n1 כוס גזר קצוץ (אני השתמשתי בגזרים גמדיים פרוסים לעיגולים)\n\n\n1/4 כפית קינמון\n\n\nמלח ופלפל טרי\n\n\n1-2 עלי דפנה\n\n\n1 קופסאת גרגרי חומוס מסוננת\n\n\n1 כוס תערובת אורז בר\n\n\n2 כוסות מים\n\n\n1/4 כוס שמן קנולה\n\n\nשיני שום קלופות וכתושות מראש שום \nשלם\n  (ואין כאן טעות!)\n\n\n1 צרור שלם של פטרוזיליה, ללא ענפים עבים- קצוץ דק\n\n\nמחממים תנור ל- 200 צלסיוס/400 פרנהייט.\n\n\nמכניסים לסיר גדול את הבצל והגזר עם כף של שמן-זית ומלח. מכסים ומאדים על אש נמוכה עד שרך כ-7-10 דקות. אם יש צורך, ניתן להוסיף כף או שתיים של מים. כאשר הבצל מתרכך מעט ונהיה שקוף, מוסיפים את גרגרי החומוס המסוננים, עלי הדפנה, הקינמון ועוד קצת מלח ופלפל. מערבבים היטב ואחרי שתי דקות בישול, מוסיפים את האורז. אני אישית לא טורחת לשטוף אותו אבל ניתן בהחלט. מערבבים ומוסיפים את המים (אם משתמשים באורז מסוג אחר, כדאי לבדוק את כמות המים המצוינת בהוראות הבישול – כל אורז ואופיו). רצוי להפחית כמה כפות של מים מהכמות המצוינת, מאחר והאורז יקבל נוזלים נוספים מהירקות שאיתו יתבשל.\n\n\nמביאים את האורז לרתיחה, מכסים ומבשלים על אש קטנטנה עד שכל המים המאדו והאורז רך. אורז בר לוקח כ-45 דקות.\n\n\nבינתיים\n– מערבבים את קוביות הדלורית עם כף אחת של שמן-זית ומעט מלח. מעבירים לתבנית שטוחה וצולים בתנור כ- 20 דקות או עד אשר הדלעת רכה ומעט זהובה. כדאי לערבב פעם אחת באמצע.\n\n\nכאשר האורז והדלעת מוכנים, מחממים בסיר קטן את שמן הקנולה. מיד כאשר השמן מתחיל לעשן, מכניסים לתוכו את כל כמות השום הכתושה עם מעט מלח, סוגרים את המכסה ומנענעים קלות עד ירגעו הרוחות. הסיר יגעש וירעש ויעלה אדים. מניחים על אדן החלון או במרפסת לחמש דקות. השום אמור להיות זהבהב קלות ורך עד מאד.\n\n\nלאחר כחמש דקות, מעבירים את הדלעת הצלויה, השום הרך והפטרוזיליה הקצוצה לסיר האורז ומערבבים היטב. בודקים ומתקנים תיבול.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/07/10/turmeric-butternut-squash/": "*\n\n\nביום רביעי ירד האסימון על גודלו של האסון- השערות של איש הדשא שלי לא צמחו!\n\n\nב כ ל ל.\n\n\nאת איש הדשא הכנתי כדוגמית עבור עדר הקטקטים בגן של צעיר הבית, לרגל מסיבת פרידה קטנה מהגן. לא יודעת אם זה סוג הדשא הספציפי שבחרתי, שהבטיח צריכת מים מועטת בכ- 1/3 או שמא ככה זה תמיד אבל להביא דוגמית קרחת לילדים בני ארבע, זה לא זה. בחמישי שעטתי למשתלה לקנות עציצי חרס ושתילים ובשישי בבוקר צבענו, הדבקנו ושתלנו.\n\n\nכל שנשאר עכשיו זה להתחיל לגרוב גרביונים.\n\n\n.\n\n\n\n\n\n\n\n\nשלושה ילדים נבטו לנו בגן הזה- חמש שנים של מסיבות וחגים וימי הולדת ורגעים מרגשים ומסיבות סיום וגננות אהובות.  גן שנעים להכנס אליו ואפילו יותר חשוב מכך- גן שנעים לצאת ממנו בידיעה שהילדים שלך בידיים טובות. גן שיש בו רוגע.\n\n\nמשהו להוסיף לרשימת הגעגועים.\n\n\n.\n\n\n\n\n\n\n\n\nמעזיזה הגננת האפגאנית, למדתי להכין את הדלעת המעולה הזו והתמכרתי. מסוג הדברים הכה פשוטים שתמיד משמח למצוא כשפותחים את דלת המקרר ומציצים פנימה בתקוה לגאולה. וכשהיא עדין חמימה וטריה, עם נגיעות היוגורט הקר והחמצמץ והשומי הזה והאורגנו הטרי- היא פשוט נפלאה.\n\n\n     \n    *\n\n\n\n\nדלורית בכורכום ויוגורט \n\n\nעזיזה לא שמה כלום על היוגורט (שהיא \nכמובן\n מכינה בעצמה) ולפעמים מפזרת נענע יבשה. אני מפוצצת באורגנו כי הגינה מייצרת אותו בקצב מטורף ויש בשילוב הזה משהו מרענן. אם לא זה ולא זה- אפשר כמעט הכל בעצם\n\n\nדרך פשוטה לקילוף דלורית:\n חוצים את הדלורית באזור שבו היא מתחילה להיות עגלגלה, כלומר מפרידים בין חלקה החלול והמגורען (החלק התחתון) לבין חלקה המלא והחלק (החלק העליון). קוטמים גם את חלקו העליון של החלק העליון והחלק ומעמידים אותו על חלקו החתוך והרחב. מתחילים 'לגלף' בעזרת הסכין את הקליפה בפסים מלמעלה למטה, עד שכל החתיכה נקיה מקליפות. באותה דרך מנקים גם את החלק השני ואח\"כ חוצים ומנקים את הגרעינים בעזרת כף.\n\n\n\n\n.\n\n\n.\n\n\n\n\nאת הדלורית הנקיה פורסים לפרוסות שוות ברוחבן- כך הפרוסות יתבשלו באופן אחיד.\n\n\nמזליפים מעט שמן -זית למחבת רחבה ומסדרים את פרוסות הדלורית בצפיפות זו לצד זו. מתבלים במלח ומפדרים במעט כורכום. מוסיפים מים לכדי 2/3 מגובה פרוסות הדלורית ומביאים לרתיחה. מכסים וממשיכים לבשל על להבה בינונית כ- 15-20 דקות. אם עדיין יש נוזלים בתחתית, מגבירים את הלהבה ומרתיחים ללא כיסוי עד שהנוזלים שנותרו סמיכים. אם לחלופין, יש מחסור במים- מוסיפים מעט בעת הצורך.\n\n\nבסיום הבישול הדלורית צריכה להיות רכה מאד אך לא מתפרקת ובתחתית המחבת מעט נוזלי כורכום סמיכים. מעבירים לצלחת הגשה.\n\n\nמערבבים יחד כמה כפות של יוגורט טבעי ושום כתוש. מזליפים מעל, מפדרים בפלפל גרוס טרי ומוסיפים עשבי תיבול.\n\n\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2017/01/07/butternut-and-onions/": ".\n\n\n.\n\n\n.\n\n\n\n\nבשעה שבני ישראל חוגגים חנוכה, אצלי זה בכלל פסח\n\n\n.\n\n\n\n\n\n\n\n\n.\n\n\nאלו ימים בהם איש הבית לוקח את האנשים הקטנים למקומות מושלגים, שולח לי תמונות של מעילים וכובעים מתחבקים על רקע אגמים קפואים (יש שם בטח ילדים איפשוהו) וחיוך מסופק מאחורי זקן עבות (ככה זה כשהאישה רחוקה ולא יושבת לך על הראש), ימים של שלווה ושקט על פני סלון.\n\n\n\n\n \n\n\n\n\n \n\n\nקונה, סוחבת, מבשלת, פוקקת ציידנית, מקמבנת ואורזת בערך חצי בית. מנופפת לשלום והנה אנו נותרים- רק אני, השעיר והרוגע.\n\n\n \n\n\n\n\n\n\n \n\n\nהשעיר נכנס כהרגלו לעצבות גדולה על שהעדר נעדר ואני ורוגע הולכים לסדר ארונות.\n\n\nפסח אמרתי או לא?\n\n\n \n\n\n\n\n \n\n\nאיך שפותחת ארון ראשון נעלמת לי כל השלווה. בארון השני רוגע בורח ובשלישי חייבת לאכול משהו, שיהיה לי כוח לסדר ברור.\n\n\nאם אתם כמוני אוהבי בצל מטוגן ונימוחות של דלעת, תהיה כאן אהבה.\n\n\n \n\n\n.   .   .   .   .\n\n\n\n\nדלורית וצנוניות בבצל מקורמל\n\n\n– מתקתק מלוח פריך נימוח- הכל ועוד\n\n\n– כל תנור והאופי שלו- בשלי החום העצבני בא מלמטה אז בכדי לקרמל את הבצל אני מניחה את התבנית בחלקו התחתון של התנור. אם אצלכם הקירמול הוא עילי, אפשר לשים את הבצל מעל לדלעת.\n\n\n– מוסיפים חומוסים, עדשים, קינואה, אורז, פסטה, בורגול, קוסקוס- והופ ארוחה!\n\n\n.   .   .   .   .\n\n\nמה צריך?\n בצל, דלורית/דלעת, צנוניות, תימין טרי, דבש, טחינה, שמן-זית\n\n\nמחממים תנור ל- 180 מעלות צלסיוס/350 פרנהייט.\n\n\nפורסים בצל גדול וגאה לפרוסות דקות, מפזרים בתבנית רחבה, מזליפים שמן-זית ומתבלים במלח. מפזרים עלעלי תימין. מניחים מעל פלחי דלורית או דלעת אחרת- קלופה ונקיה וצנוניות. מזליפים מעט שמן-זית, כף טחינה גולמית, זילפוף של דבש. מתבלים במלח ופלפל גרוס טרי.\n\n\nמכניסים לתנור ל- 40-50 דקות. לא מערבבים. נותנים לבצל להתקרמל היטב. מוכן כשהכל ריחני, זהוב ורך. נותנים לשבת כ- 10 דקות ומגישים.\n\n\n \n\n\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/02/27/butternutfries/": "יש \nאת אלו\n שלא מקבלים מאיתנו את מלוא הכבוד הראוי להם-\n\n\n לשניים מהם אני קדה קלות היום\n\n\n.\n\n\n.\n\n\n\n\n \nפירה כתום  \n 4-6 מנות\n\n\nמי שהמציא לדלורית את שמה, ראוי לו שיענש! כי זאתי, למרות שמה הדכאוני והלא מגרה, יש לה הרבה מה להציע- צבע מהמם ואחלה טעם. את פטנט הפירה הזה למדתי מחברנו האמריקני דן. פירה שמצליח להוציא מהדלורית את כל הטוב שבה, זה שאפילו היא עצמה לא ידעה שיש בה\n\n\n\n\n..\n\n\n\n\n.\n\n\n\n\n1 דלורית נאה וחטובה\n\n\nמעט שמן-זית\n\n\nמלח\n\n\nקולפים את הדלורית, חוצים ומנקים מגרעינים וחותכים לקוביות גסות. מעבירים לסיר ומוסיפים מעט שמן זית וכרבע כוס מים. אם בא, אפשר להוסיף חתיכת חמאה שהולמת מאד. מתבלים במעט מלח, מכסים ומבשלים על להבה נמוכה-בינונית כ-15 דקות עם ערבוב אקראי של פה ושם. הדלורית תתחיל להתרכך ולהמעך ולהוציא מתקתקות טבעית כובשת. זה הזמן להחליט אם אתם בעד מרקם חלק או גושישי. אני מסתפקת במעיכה גסה עם הכף וסוגרת עניין.\n\n\nזה לא להאמין כמה שזה טעים, ככה, בלי כלום מאמץ ועבודה.\n\n\n \n* קלאסה: \n(תוספת שלי, כי בכל זאת מן הראוי שאתרום במשהו)\n\n\nאם רוצים קצת קלאסה, מטגנים בזריזות עלי מרווה עד שפריכים ומפזרים אותם בנונשלאנט מעל-\n\n\n \nעלי מרווה- כל המרבה הרי זה משובח\n\n\nמחבת ובה מעט שמן\n\n\nמחממים את השמן ומוסיפים את העלים לכדקה. כל העניין מהיר ממש ועל צבע העלים להשאר ירוק ויפה. מוציאים על נייר סופג והופ- כל העסק נהיה פריך ומתפצפץ\n\n\n\n\n—    —    —    —    —\n\n\n.\n\n\n\n\nתפוחי אדמה בתבלינים\n  4-6 מנות\n\n\nאת חיבתי הגדולה לאנגלים כבר הבעתי כאן לא פעם ולא פעמיים.  מתכון תפוחי האדמה הזה לקוח מאנגלי מקסים בשם \nיו פירנלי\n. טעימים להפליא בוערים ישר מהתנור, הם מזכירים מעט את ה- Patatas Bravas הספרדיים. אפשר להגיש עם יוגורט מתובל או איולי או לאכול סתם כך.\n\n\nמאחר ואני צופה ובצדק את שאלות התבלינים שלכם- הריני מציינת אפשרות לשימוש בתבלינים טחונים מראש, למרות שהמתכון המובא לפניכם נאמן למקור וכך גם הייתי אני. במקרה של שימוש באלו הטחונים מראש, ראוי ורצוי לדאוג לטריות מירבית.\n\n\n\n\n.\n\n\n\n\n.\n\n\n\n\n1 קג' תפוחי אדמה\n\n\n5 כפות שמן-זית או שמן צמחי אחר\n\n\nלתערובת התבלינים:\n\n\n3/4 כפית מכל אחד:  זרעי כמון, זרעי שומר, זרעי כוסברה, זרעי קימל\n\n\n10  גרגרי פלפל שחור שלמים\n\n\n3/4 כפית פפריקה (אפשר מעורבת עם חריפה למי שאוהב ספייסי)\n\n\nמלח\n\n\nמחממים תנור למקסימום- 200 צלסיוס/400 פרנהייט\n\n\nקולפים את תפוחי האדמה ופורסים למקלות צ'יפס עבים. מעבירים לסיר גדול ומכסים במים. מביאים לרתיחה, מבשלים כדקה ומסננים מיד.\n\n\nבנתיים, מרסקים את כל זרעי התבלינים היטב בעזרת עלי ומכתש או מטחנת תבלינים. מוסיפים את הפפריקה ומערבבים.\n\n\nמזלפים את השמן לתבנית צליה גדולה ומכניסים לתנור לכמה דקות. בינתיים, מערבבים את תפוחי האדמה עם תערובת התבלינים ומתבלים במלח. כשהשמן חם, מוציאים את התבנית בזהירות, מכניסים לתוכה את תפוחי האדמה המתובלים ומערבבים. מחזירים לתנור וצולים כ- 40 דקות, רצוי לערבב בעדינות פעם אחת במהלך הצליה.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/01/28/uriel-chickpeas/": ".\n\n\n\n\n.\n\n\nבתקופות בהן המטבח שלי הופך למקום שמאכיל יותר מיוצר, אני מתפנקת בבישולים של אחרים- טועמת מהם, לומדת אותם ונותנת להם לחמם לי את הלב והבטן. למשל זה המצוין לחומוסים-שלא-מן-העולם-הזה, שקיבלתי במתנה מבנהדודה אוריאל, מזוגתו אלינור (אכלנים מצטיינים ומביני עניין) ומ\nהדודה רינה\n, סורית גאה ששמועות על קסם בישוליה הן לא דבר חדש לי. פיתחו חברים מחברות ורישמוהו לפניכם-\n\n\n.\n\n\n\n\n\n\n \n\n\nוכך עושים:\n  בלילה מכניסים לתנור סיר של חומוסים ולידו סיר קטן של ביצים. בבוקר, בתמורה למאמץ האדירים הזה, מקבלים סיר מלא בחומוסים זהובים ורכים שטעמם אוצר, אפילו סתם כך בלי כלום. עמוקי טעמים חמיניים, מתקתקים כמעט ונפלאים עם מעט מלח ופלפל גרוס. אפשר ליצור מהם חומוס מצוין \nכך\n ואפשר גם להכין ארוחת בוקר מאוחרת, מהירה ומפנקת של חומוס גס: קצת מהם חמימים עדיין בנוזליהם, מעוכים גס עם טיפונת טחינה, הרבה לימון ומלח וחריף כמובן. ואל תשכחו ביצה.\n\n\n \n\n\n\n\n\n\n.\n\n\nאני מבשלת כ-4 כוסות- זו כמות שמבטיחה בימים הבאים, חומוס טעים כבסיס מצוין לתבשילים רבים.\n\n\nאת התבשיל הזה הכנתי לחברה צמחונית רצינית ומבינת עניין, שהודיעה לי שהוא ריגש אותה. ריגש במובן של מישהי שכבר טעמה הרבה והנה מצאה משהו קצת אחר ולא רק טעים. סוד קיסמו הוא בתבלין המרכזי – פלפל אנגלי טחון, תבלין שדודה רינה מרבה להשתמש בו וממש כדאי ללמוד ממנה.\n\n\n.   .   .\n\n\n\n\nחומוס לילי- מתכון בסיס\n\n\nנסיונות לא מעטים הביאוני למסקנה שיש להשתמש במתכון זה ב\nגרגרי החומוס הקטנים\n. הם נושאים איתם טעם ומרקם טוב יותר וגם סופגים טעמי בישול היטב. בארץ הזן הקטן נקרא הדס ואילו פה אני מוצאת גרגרים קטנים בתפזורת בהול פודס או בחנויות טבע אחרות.\n\n\nהכמויות כאן גמישות לגמרי. \nאת החומוסים יש להשרות מראש-\n בבוקר הבישול מכסים בהרבה מים קרים ונותנים לחומוסים לשבת כך עד לתנור הלילי. אם אתם מתוכננים היטב מראש, אפשר להשרות גם יום-יומיים מראש ולהחליף את המים פעם או פעמיים.\n\n\n.   .   .\n\n\nמחממים תנור ל- 100 מעלות צלסיוס/ 220 פרנהייט.\n\n\nכ- 4 כוסות גרגרי חומוס- מושרים ומסוננים\n\n\nמעבירים את גרגרי החומוס המושרים לסיר רחב, מכסים בהרבה מים טריים. אני אוהבת שנשארים נוזלים בתום הבישול, בכדי להמשיך איתם לתבשילים ומוסיפה בערך 8 ס\"מ מים מעל לחומוס. מביאים לרתיחה על הגז ומכניסים את הסיר מכוסה לתנור ללילה (כ-8-10 שעות).\n\n\nברווח שנותר בתנור מכניסים סיר קטן ומכוסה ובו ביצים. המים בסיר הזה צריכים להגיע למחצית מגובה הביצים.\n\n\nתלוי בתנור ובסיר- אם נראה בבוקר כי החומוסים עדיין שומרים בדבקות על קושי מסויים, פשוט הגבירו את החום ואפו עד שהם רכים.\n\n\n.   .   .\n\n\n\n\n.   .   .\n\n\nתבשיל חומוסים ודלורית בפלפל אנגלי:    4-6 מנות\n\n\nהתבשיל הפשוט הזה עולה בהרבה על סך חלקיו. הרבה שמן-זית ולימון יתנו לכם רוטב חמצמץ וסמיך שיהיה לכם כל כך טעים בצלחת.\n\n\nאפשר להוסיף קצת קינמון ו/או כמון, אפשר לגוון עם עשבי תיבול שונים. אבל ממליצה להתחיל בגרסה המקורית ומשם להמשיך לוריאציות מקוריות.\n\n\nיופי להכינו יום לפני ולחמם לפני ההגשה.\n\n\n.\n\n\n1 דלורית קטנה\n\n\n1 בצל- חתוך לרבעים\n\n\nמלח ופלפל גרוס טרי\n\n\nכ-4 כוסות גרגרי חומוסים \nמבושלים\n– מתכון בסיס ממש פה למעלה (אפשר גם יותר אם רוצים)\n\n\n1 כפית בהאר (פלפל אנגלי טחון) + עוד לפי הטעם\n\n\nמיץ מחצי לימון\n\n\nשמן-זית בנדיבות גדולה\n\n\nמעט דבש\n\n\n* לטובת טעמם, רצוי להוסיף את החומוסים בתחילת הבישול, יחד עם הדלעת. אם החומוסים שלכם רכים מאד ונראה לכם שלא יעמדו בתלאות החום, הוסיפו אותם לאחר שהדלורית התרככה מעט, תבלו היטב וסיימו את הבישול בצוותא.\n\n\nקולפים ומנקים את הדלורית וחותכים גס. מעבירים לסיר רחב יחד עם רבעי הבצל, מפזרים מעל את החומוסים ומתבלים בעוז: מלח, פלפל ובהאר.  מוסיפים מים עד ללגובה הדלורית והחומוסים, מתבלים בלימון ובדבש ומזליפים שמן זית בנדיבות גדולה במיוחד. מביאים לרתיחה, מכסים ומבשלים כ- 15-20 דקות עד הדלורית רכה. מסירים את המכסה וממשיכים לבשל על להבה בינונית-חזקה בבעבוע יפה, בכדי שהנוזלים יתאדו ויסמיכו. אתם רוצים רוטב (כי הוא טעים) אבל לא מרק. טועמים בדרך ומתקנים תיבול- עוד מעט בהאר או מלח, אולי לימון או זליף נוסף של שמן-זית.\n\n\nהתבשיל צריך מנוחה קלה לאחר הבישול\n. תנו לו לשבת מכוסה כחצי שעה לפחות בשביל שיספוג נוזלים וטעמים. אם תיבלתם היטב, צפויה לכם הנאה גדולה.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/11/13/chickpeas-coconut/": ".\n\n\n.\n\n\n\n\n\n\n\n\n.   .   .\n\n\nחברותי נושרות ממני כמו עלי העצים בשלכת.\n\n\nשלוש נפרדו ממני בשנה האחרונה לטובת הארץ המובטחת והצטרפו לרשימת הפרידות המפוארת שלי, זו שאני מטפחת בתשומת לב מאז שהגעתי לכאן. כפרס ניחומים, רגע לפני עזיבתן, הן מעבירות  אלי שקיות עמוסות של ארונות מטבח מפונים, כל אחת והעדפותיה והרגליה במטבח.  זו שהשאירה לי נדונייה מרשימה של פחיות חומוס ותועפות חלב קוקוס, תרמה להגעתו של התבשיל הזה לעולם.  כרמית- זה לך!\n\n\n \n\n\n\n\n\n\n\n\nהצמחוני הזה התפרסם  בטור השבועי והחדש שלנו ב'לאישה'- מיקי חיימוביץ (שני ללא בשר) על המילים ואני על המתכון\n\n\n\n\n.   .   .\n\n\n\n\nתבשיל גרגרי חומוס ותרד קטיפתי  \nכ- 4 מנות\n\n\n.\n\n\nצמחוני ונהדר – נימוח, קטיפתי ומלא בטעמים עמוקים. אפשר להכינו חריף אם אוהבים.\n\n\n– טעמו של הקוקוס אינו מודגש בתבשיל ולכן גם אם אתם לא מחובביו, מומלץ לנסות. אם רוצים, אפשר להשתמש בחלב קוקוס 'לייט'/ מי קוקוס – התוצאה תהיה כמובן פחות עשירה אבל עדיין טעימה מאד.\n\n\n– המתכון ישמח לקצר תהליכים על ידי שימוש בשתי קופסאות של חומוס- שטוף ומסונן. (משקל כל אחת ~440 גרם)\n\n\n– שהות במקרר מתאימה לו ולכן אין בעיה להכינו יום- יומיים מראש.\n\n\n– נפלא עם קינואה!\n\n\n.\n\n\n1 בצל גדול- קצוץ\n\n\nשמן-זית להזהבה\n\n\nמלח ופלפל טרי גרוס\n\n\nכ- 400 גרם עלי תרד נקי- קצוצים גס\n\n\n1 כף משחת קארי ירוקה\n\n\n1/2 כפית אבקת קארי\n\n\n1 כפית גדושה פפריקה\n\n\nמעט קינמון\n\n\nכ- 4 כוסות חומוס מבושל ומסונן (כ- 2 פחיות חומוס)\n\n\n1 פחית חלב קוקוס\n\n\n1/2 צרור כוסברה גדול- קצוץ היטב\n\n\n \n\n\nבסיר רחב מטגנים באיטיות את הבצל במעט שמן-זית ומלח. כשהבצל זהוב ורך, מוסיפים את משחת הקארי ואת התבלינים ומטגנים יחד.  מוסיפים את עלי התרד, מערבבים ומאדים מכוסה עד שהתרד מאבד מניפחו. מוסיפים את גרגרי החומוס המבושל, הכוסברה, חלב הקוקוס ומעט מים ומבשלים בבעבוע עדין כ- 30 דקות. מומלץ להשאיר על אש נמוכה כשעה- זה רק עושה לו טוב.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/04/03/dlaa/": "לפני שבועיים יעל שאלה אותי על דלעות.\n\n\nזהו, שלא זכרתי כל-כך את השמות וגם ירד לי האסימון, שאוטוטו קיץ ולא ממש השתמשתי בדלעות לאחרונה. זאת אומרת כן השתמשתי אבל בסוג או שניים ואוי לבושה- לעיתים קלופות מהחנות.\n\n\nאז הנה פוסט קטן על דלעות, רגע לפני שהחורף עוזב אותנו.\n\n\n ידע כללי ומאד שימושי על סוגים שונים של דלעות מצאתי \nכאן\n. טוב גם לדעת, שחלקן המאד טעים נמצא איתנו כל השנה.\n\n\nבמתכון של היום נתקלתי לפני שנים רבות במגזין \nGourmet\n . במקור,  המתכון כולל כוסברה ומיץ ליים אבל אפשר לעשות איתו המון דברים.  בכלל, צליה של דלעת מוציאה ממנה המון טוב וחלקכם תופתעו לדעת שבסוגים מסוימים הקליפה אכילה. פרט קטן אך כה משמח מאחר ואין הרבה עבודות מייאשות כמו לקלף דלעת (כן, כן.. לא שכחתי ארטישוקים) וזוהי בהחלט סיבה לתת לה כבוד ולהשתמש בה.\n\n\nוגם קצת על צ'ילי שהם \nפלפלים חריפים\n – גם מי שלא משתגע על חריף יכול להנות מהם. ישנם סוגים שהחריפות בהם מינורית ועדיין השימוש בהם מוסיף המון טעם. למשל:  banan peppers ואפילו ה- frezno peppers . היום השתמשתי ב'האבנרו', שהם קטנים, כתומים וקטלניים וכמעט שטסתי לירח. וחזרה.\n\n\n \n\n\n\n\n \n\n\n\n\n \n\n\n\nדלעת צלויה עם נענע, צ'ילי טרי ודבש\n      רק בשביל מושג- הכמות המצולמת היא של חצי דלעת\n\n\nורק עוד כמה דברים – זה יכול להיות אנטיפסטי או תוספת ומכיון שניתן לאכול את זה פושר כמו גם חם, נוח מאד לאירוח.\n \n\n\nאני מאד אוהבת את סוגי הדלעות: acorn ו- delicata, שהן בעלות קליפה דקה יותר- גם קלות יותר לחיתוך וגם נאכלות בשלמותן.\n\n\n1 דלעת מסוג  acorn\n\n\n בערך 6 כפות של שמן- זית\n\n\nמלח ופלפל שחור טרי\n\n\n1 שן שום קטנה כתושה\n\n\n1 כף  דבש\n\n\nמיץ מחצי לימון\n\n\n1 כפית פלפל חריף (צ'ילי) טרי קצוץ דק-  ובעצם הכמות תלויה במידת החריפות הרצויה\n\n\n6-8 עלי נענע גדולים קצוצים דק\n\n\nמחממים תנור לחום מקסימלי.\n\n\nחוצים את הדלעת לשניים ומנקים מגרעינים. פורסים  לפלחים או לכל צורה אחרת. מערבבים היטב עם בערך 3 כפות שמן- זית, מלח ופלפל.\n\n\nמשטחים את חתיכות הדלעת על גבי תבנית בשכבה אחת וצולים בתנור המחומם כ- 30 דקות. הדלעת צריכה להשחים בצד אחד ולהתרכך. בעיקרון- אין לערבב!  אם הדלעת השחימה מאד בצד אחד אך עדיין צריכה עוד 'זמן תנור', אפשר להפוך את הפלחים על צידם השני.\n\n\nבינתיים מכינים את הרוטב. מערבבים יחד שום, דבש, מיץ לימון, צ'ילי ונענע ומוסיפים את שארית שמן- הזית. טועמים ומתקנים תיבול- לפעמים חסר קצת לימון.\n\n\nכשהדלעת מוכנה- מעבירים לצלחת ומפזרים מעל את הרוטב.\n\n\nאוכלים חם או פושר.\n\n\n\n\n \n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/03/portlandsquash/": "בזמן שנעלמתי…\n\n\n   \n \n\n\nה ל ו א י ן\n\n\nמלאכית אחת (שאמא שלה תפרה לה בחפיף את השמלה ושכחה לסיים את הצוארון אבל לא זכרה את זה עד שזה הופיע לה מול העיניים במסיבה עצמה), ערפד (שהיה הדבר הכי לא מפחיד בעולם) ובטמן אחד (שבעצם רצה להיות דרקון אבל אמא שלו אמרה לו אין דרקון יש בטמן או כלב).\n\n\nהיה גם זה:\n\n\n \n\n\nתודו- מרשים בשביל עבודת יצירה בבית ספר. הראש מתפוח רקוב, הגוף בקבוק ריק מלא באורז, הצואר שיפוד ואת השאר אתם כבר רואים. זה לאלו היצירתיים שבודאי יכולים לתעל את זה לכל מיני.\n\n\n \n\n\n \nשלכת\n\n\nהחלטתי כל עוד סתיו- תמונת שלכת אחת בכל פוסט. זה טוב לנשמה\n\n\n \n\n\n\n\n \n\n\n  \nפורטלנד\n\n\nמ' אהובתי ואני חמקנו ליומיים-שלושה בפורטלנד.  בלילות ישנו במיטות רכות ובימים עסקנו במלאכת קדושת הפה- אני אגיד הרבה דברת בנות וקצת אוכל והיא תגיד בדיוק הפוך וזה כשהיא אמורה עכשיו לאכול בשביל שניים…  להלן מסקנותינו רק למקרה שתמצאו את עצמכם בסביבה:\n\n\n \n\n\n\n\n \n\n\nבפורטלנד יש \nקפה ט ו ב\n,  ז'תומרת ממש ממש טוב  \n\n\nSTUMPTOWN\n  קפה ומאפה\n\n\nBARISTA\n     רק קפה\n\n\n \nיש גם \nשוקולד מ ש ו ב ח\n\n\nCACAO\n  \nחשבנו לעבור לגור בחנות הזו אבל איכשהו זה לא יצא. כמה ששוקולד יכול להיות מענג ככה החנות הזו והשוקולדים שבויטרינה שלה.\n\n\nיש גם \nאוכל\n. הוא לא העיקר במיוחד לא אם באים מישראל א ב ל איתו מגיע  גם  קורטוב של חן וסטייל וזה משמח בעיקר כשבאים מברקלי..\n\n\nCLYDE COMMON\n  איכשהו יצא שבילינו כאן כמה וכמה פעמים. חוץ מהמבורגר אחד שרוף היה נחמד, קליל ובעיקר נעים\n\n\nTASTY N SONS  \n לשם הלכנו כי בדיוק באותו השבוע היא נבחרה למסעדה הטובה בעיר. ואני אומרת פפפפ.. תלכו כי יש אחלה אוירה וחנויות מתוקות מסביב\n\n\nיש  happy hour  בכל מקום ! \n\n\n \nMASU sushi\n  דגים טריים ומנות מטבח קטנות ומעודנות במחירים מצחיקים בין שלוש לשש בערב\n\n\nויש גם מקום ש א ס ו ר ללכת אליו אפילו כשכולם יגידו לכם שחבל על הזמן- Andina\n\n\n \n \n\n\n \nמטבח  \n\n\n \nסלט דלעת שיש בו  מן שילוב של ריבת בצל מתוקה-חמצמצה ודלעת. לא משנה באיזו דלעת תבחרו רק אל תשכחו להתאים מעט את התיבול בהתאם למידת המתיקות שלה\n\n\n \n \n\n\n \n\n\n \n\n\n\n\nסלט דלעת בבצל סגול    \n\n\n1 דלעת  קטנה שזה 300-400 גר' בערך (אפשר מהסוג בעל הקליפה האכילה ואפשר גם מהסוג השני- קלוף)\n\n\n1/2 בצל סגול גדול- פרוס או קצוץ דק \n\n\n1 שן שום קצוצה\n\n\n1/4 כוס + 2 כפות שמן-זית\n\n\n2 כפות חומץ יין אדום + 2 כפות מים\n\n\n1-2 כפות דבש\n\n\nמלח ופלפל גרוס טרי\n\n\n10 עלי נענע גדולים- קצוצים\n\n\nמחממים תנור לחום גבוה- 250 צלסיוס/ 450-500 פרנהייט.\n\n\nחוצים ומנקים את הדלעת מהגרעינים. פורסים גס ומתבלים במעט מלח ובשתי כפות שמן-זית. מעבירים לתבנית צליה וצולים כשארבעים דקות או עד אשר הדלעת רכה ושחומה מעט.\n\n\nבינתיים מעיבירם את הבצל לסיר קטן עם השום ומעט מ-1/4 כוס השמן הנותר. מוסיפים מעט מלח ומטגנים- מאדים 5 דקות תוך כדי ערבוב בכדי שהבצל יתרכך מעט. מוסיפים את החומץ, המים והדבש ומבשלים עוד חמש דקות. מכבים את הלהבה ומוסיפים את שארית שמן-הזית ואת הנענע. נותנים לעמוד כחמש דקות בכדי לאפשר לנענע להראות מה היא שווה.\n\n\nמערבבים עם הדלעת בעודה חמימה בכדי לאפשר לה לספוג טעמים.\n\n\n\n\n ל\n\n\n\n\n \n\n\n\n\n        \n\n\nסלט אורז ודלעת\n     \nדלעת, נענע וצ'ילי\n     \nדלעת, מרוה וגבינת עזים  \n\n\n   \nדלעת בתבשיל קארי\n      \nדלעת במרק עדשים\n\n\n \n ך\n\n\n\n\nאהבתי\n \nטוען...\n\n\n\n\nקשור",
  "https://bissim.com/2012/11/15/delicata-sage/": ".\n\n\nשעה אחת קדימה מביאה איתה ימים קצרים ואויר שכאילו יודע מעצמו ונהיה קריר וסגרירי, מתחנן לשמיכות רכות תחתן אפשר להתכרבל\n\n\nהלואין חלף גם הוא, פורים אמריקאי שהפך להרגל, רחובות מוכרים מקושטים בשדונים וברוחות ובהמיית הממתקים ובשמחת הילדים\n\n\nחג ההודיה בפתח, יש דלועים ויש על מה להודות\n\n\n.\n\n\n\n\n\n\n\n\n\n\n\n\nאת המתכון המקסים הזה פרסמתי  לפני שלוש שנים בדיוק ואיכשהו הוא אבד בין כותרת לא מחמיאה לחלונית חיפוש מתעתעת.  וחבל עליו.\n\n\n אבל אז מצאה אותו מיכל, אחות של, שטרחה והכינה וכתבה לי:  \nיצא מ-ע-ו-ל-ה.  הגשתי עם קינואה שבושלה בשמן מרווה, עם גרעיני דלעת וגרעיניי חמנייה מטוגנים. יחד עם בקבוק קאווה- התמוגגנו.\n\nואני,  מורשמת עד עמקי הנשמה מעניין הקינואה והגרעינים, החלטתי שהגיע הזמן להכין כי כבר שכחתי את הטעם. ואפילו שלקח לי הרבה זמן למצוא אותו, חנוק תחת שכבות וירטואליות ואפילו שלקח לי עוד קצת זמן לחזור ולהכין אותו, בסוף זה קרה- וקצת מצחיק אבל גיליתי מתכון של עצמי – מפתיע ומענג וכה שוה את הטרחה!\n\n\n\n\n\n\n.\n\n\n\n\nדלעת בוינגרט מרוה   \n 4-8 מנות\n\n\n* סוגים שונים של דלועים יתאימו לעניין- אפילו דלורית בקליפתה. אני השתמשתי בדלעת מקסימה שמה- \nDelicata\n\n\n * מומלץ להכין כמות גדולה מהרוטב הנפלא הזה ולשמור במקרר- מעולה לסלט או  לירק מבושל\n\n\n* כשמכינים מראש- מאחדים את כל המרכיבים ממש לפני ההגשה\n\n\n \n.\n\n\n \nדלעת \n– בערך 700 גר' נקיה מגרעינים\n\n\nמחממים תנור ל-250 מעלות צלסיוס/ 500 פרנהייט.\n\n\nפורסים את הדלעת לפרוסות בעובי של כ- 1 ס\"מ, מערבבים עם 1-2 כפות שמן זית ומעט מלח ומשטיחים בתבנית.\n\n\nצולים כ- 20 דקות והופכים באמצע. במידה ומשתמשים בסוג דלעת אחר יתכן וזמני הצליה ישתנו מעט.\n\n\nלרוטב:\n כדאי להכין עט מראש ע\"מ שיספגו הטעמים\n\n\n1 שאלוט קצוץ דק דק\n\n\n1/2  1 כפות חומץ בן-יין\n\n\nמלח ופלפל\n\n\n* מערבבים למניחים לחמש דקות בצד.\n\n\n1/2  1 כפיות דבש\n\n\nקמצוץ נדיב של קינמון – תמיד אפשר להוסיף עוד\n\n\nכ- 16 עלי מרוה קצוצים (הרבה וזו לא טעות)\n\n\n1-2  כפות מיץ לימון\n\n\n3 כפות שמן-זית\n\n\n* מערבבים הכל יחד. טועמים ומתקנים תיבול. (תלוי במידת החומציות של החומץ שלכם- אולי צריך מעט יותר שמן)\n\n\nחופן עלי מרוה נקיים\n \n\n\nמחממים מעט שמן במחבת קטנה ומטגנים את העלים כמה שניות- זה מוכן ממש מהר. מוציאים לנייר סופג.\n\n\nגרגרי רימון טריים\n– אם יש.\n\n\nגבינת עזים או פטה\n \n\n\nמניחים את הדלעת בצלחת הגשה, זורים מעל את גבינת הפטה המפוררת ואת גרגרי הרימון ומזליפים בנדיבות מהרוטב. ניתן להכין מראש.\n\n\n.\n\n\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/11/27/filled-butternut/": ".\n\n\n\n\nפה ושם התפלקו לה לשפה העברית כמה מילים קשות-\n\n\nד ל ע ת \n זו מילה שרק מלהגיד אותה נהיים זקנים\n\n\n.\n\n\n\n\n*   *   *\n\n\nאולי זו הסיבה שלקח לי שנים להבין כמה יופי, חן וטעם טמונים במשפחת האצולה הזו וששנים רבות דלעת היתה רק 'הדבר הכתום הזה ששמים במרק' ולא יותר.\n\n\nאבל ברגע שנגלה האור הכתום בפני, נפרסו להן אינסוף אפשרויות- הצליה שמוציאה ממנה מתיקות קסומה, בשרה הרך שנפלא בסלטים, תבשילים ובמאפים מתוקים, אפילו קליפתה הצלויה והטעימה.\n\n\n.\n\n\n\n\n*   *   *\n\n\nהרבה כבוד נותנת קליפורניה לדלועים שלה, בעיקר בעונה הזו של השנה אבל לא רק. וגם אני יש לי כבוד – מגדלת כמה בגינה, חולקת עם הסנאים (\nלפעמים בחיוך\n, לפעמים עם קצת עצבים), מתמוגגת משפע הצורות, הזנים והצבעים שבשווקים ומארחת אותן קבוע במטבח הביתי.\n\n\n.\n\n\n\n\n\n\n*   *   *\n\n\n\n\nדלעות ממולאות הן קלסיקה מקומית ידועה והן מככבות כאן תחת כל עץ רענן בחודשי הסתיו.\n\n\nאת המתכון הזה, בהשראת מתכון של נייג'ל סלייטר הנפלא, ניסיתי במספר צורות וטעמים רק בכדי לגלות שאני מעדיפה את זו הפשוטה מכל- גבינות, עשבי תיבול ושום. אפשר כמובן ללכת עם הדמיון ולהוסיף פטריות מוקפצות, תרד או קייל וגם דגנים או קטניות.\n– תרד, פטריות מוקפצות, דגן או קטניה וגם אגוזים, גרעינים ועוד.\n\n\n.\n\n\n   \n\n\n\n\n*   *   *\n\n\n\n\nדלורית צלויה בגבינות ועשבי תיבול\n    2 מנות\n\n\n– מכל הכתומות שצליתי ומלאתי, הפשוטה והקלה ביותר למילוי היא \n*\nהדלורית- פשוט בגלל ש'מכתש' המילוי שנפער בה לאחר ניקוי הגרעינים קטן יחסית. (דלעת הקובצ'ה, למשל,  נפלאה וטעימה כל כך אבל דורשת השקעה של ממש במילוי)\n\n\n*\n עוול של ממש עשו לדלורית עם השם הזה ולא מגיעה לה למסכנה. butternut squash הוא שמה הלועזי והמכבד.\n\n\n– ניתן בהחלט למלא מראש אבל רצוי לצלות לפני ההגשה.\n\n\n– אם בהרשמת אורחים חפצתם- מפזרים עלי מרווה פריכים מעל:  מחממים מעט שמן במחבת קטנה ומטגנים במהירות עלי מרוה שלמים- העלים מוכנים ברגע שצורתם מתעוותת מעט, זהירות לא לשרוף. מוציאים על נייר סופג.\n\n\n1 דלורית גדולה\n\n\n2 שיני שום\n\n\nשמן-זית+ 1 כפית חמאה\n\n\nמלח ופלפל גרוס טרי\n\n\nחופן גדושה של עשבי תיבול טריים (בנדיבות כי זה מה שנותן טעם ולפי טעמכם- אורגנו, תימין, מרווה, רוזמרין וטרגון)\n\n\n2 כפות גבינת ריקוטה טריה, פטה מפוררת גס או אפילו גבינה כחולה אם אוהבים\n\n\n1/4 כוס גבינה קשה מגוררת (כגון מוצרלה, צ'דר, פרמז'ן- או שילוב)\n\n\nחופן אגוזי מלך קצוצים- לא חובה\n\n\nמחממים תנור ל- 180 מעלות צלסיוס/ 350 פרנהייט.\n\n\nחוצים את הדלורית לאורכה ומנקים אותה מגרעינים, בעזרת כף. מניחים את שני החצאים בתבנית, כותשים שן שום אחת לכל 'בור' המילוי שנוצר מהוצאת הגרעינים, מחלקים את החמאה, מזליפים שמן זית בנדיבות על כל מחצית (מורחים היטב על הדפנות) ומתבלים במלח ובפלפל.\n\n\nמכסים את התבנית בנייר אלומינום וצולים את הדלורית כשעה או עד שסכין ננעצת בבשרה בקלות יחסית. כדאי שלא תהיה לא רכה לגמרי, בכדי שלא תתפרק בהמשך.\n\n\nמוציאים את התבנית ומעלים את חום התנור ל- 200 מעלות צלסיוס/400 פרנהייט.\n\n\nבעזרת כפית, מוציאים בעדינות את בשר הדלורית והשום לקערה אך מקפידים להשאיר שוליים של כסנטימטר בערך -ראו תמונה למעלה.\n\n\nמוסיפים לקערית את הגבינות, קורעים את עשבי התיבול בגסות מעל ומתבלים היטב במלח ובפלפל. מערבבים קלות (התערובת אינה צריכה להיות אחידה לגמרי) וממלאים בעדינות את חצאי הדלעת- לאדוחסים אלא מניחים את המלית בעדינות. מזליפים מעט שמן-זית. אם מוסיפים אגוזים, מפזרים אותם כעת מעל בכדי שיוכלו להזהיב מעט.\n\n\nמחזירים לתנור לעוד כ- 10-15 דקות או עד שהגבינות נמסות ומבעבעות. שווה לתת לקצוות להזהיב מעט כי זה נותן טעם קרמלי מצוין.\n\n\n.\n\n\n\n\nדלעת הקובצ'ה היא האחת היפות והטעימות בעיני\n\n\nכנראה בגלל זה היא לא מגיעה אף פעם לשלב המילוי אצלי, אלא נאכלת כמו שהיא לאחר הצליה.\n\n\nעוקבים אחרי המתכון- צולים עד שהקצוות מתקרמלים ופורסים לנתחים עסיסיים ונוטפי טעם שומי\n \n\n\n \n\n\nועוד עניינים כתומים:\n\n\n*   *   *\n\n\nדלעת בוינגרט מרווה\n\n\nדלעת צלויה בצ'ילי ודבש\n\n\nפירה דלורית\n\n\nדלורית בכורכום ויוגורט\n\n\nקציצות בתבשיל חומוס, דלורית ותרד\n\n\nמאפינס דלעת\n\n\nעוגת דלעת משובחה\n\n\n*   *   *\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/08/28/dumplngs/": ".\n\n\n\n\nובדיוק כשכבר חשבתי שהנה, החיים הולכים לחזור לאיזושהי שגרה וכבר ראיתי בדמיוני את האיש מגיע הביתה מלא עזוז לקחת פיקוד על שלושה גמדים שפרקו קצת עול, הגיעה איירין וביטלה לו את הטיסות.\n\n\nביגוני כי רב, מצאתי פוסט שהכנתי במקום אחר, בימים רגועים יותר- \n\n\n \n*  *  *  *  *\n\n\n \nאמא, יש בישראל דאמפלינגס?! יש בישראל הכל אני אומרת.\n\n\n.\n\n\n.\n\n\nליתר בטחון, התחלנו להתאמן בלהכין לבד. זה היה בשבוע בו גדולתי הגיעה מחברה ואמרה שהן הכינו והיה נורא טעים. את מעטפת הבצק הראשונה שכאן בתצלומים קניתי בחנות השכונתית והיא הזכירה יותר פסטה ופחות כיסן (ומכאן צבעה הצהבהב) אבל אי הדיוק הפעוט הזה עומעם לאור ההצלחה הכבירה…\n\n\n.\n\n\n\n\n.\n\n\nהילדה שלי התגלתה כמקצוענית אמיתית וקיפלה בזריזות וביעילות עשרות כיסנים בעוד הבנים נדבקים בלהט היצירה. קטן גילגל לאפות ודפק עליהן בחוזקה עד שכל המלית יצאה מהצדדים. כל זה לא הפריע לו לצרוך לפיו את יפי התואר, בעוד הלאפות שוכנות בפח הקרוב.\n\n\n.\n\n\n.\n\n\n\n\n\n\n.\n\n\nבעקרון, הדאמפלינג המשפחתיים שלנו דוגלים בתאוריה היצירתית של  'מה יש היום במקרר?' ולא במסורות סיניות עתיקות. גילינו שאם מוסיפים שום, ג'ינג'ר וסויה לתקרובת, מתקבל האפקט הסיני הנחוץ- עדר הקטקטים מרוצה בטרוף וזה כלעצמו, מספיק לגמרי.\n\n\nאני מצרפת גם מתכון נוסף, אותנטי יותר: גרסה צמחונית שהכנו לכבוד הדודה-אוכלת-העשבים שלנו. אם תחליפו את הטופו במעט בשר טחון (עוף או חזיר) תקבלו את הגרסה הקרניבורית של הכיסן. יוצא טעים.\n\n\n.\n\n\n\n\n..\n\n\n\n\n דאמפלינגס של ירקות וטופו     \n20-30 כיסנים- תלוי בגודלם\n\n\nגם כאן אין צורך להצמד למרכיבים וניתן לאלתר עם ירקות אחרים\n\n\n2 כפות שמן\n\n\n2 שיני שום\n\n\n2 בצלים ירוקים\n\n\n3/4 כפית ג'ינג'ר טרי מגורר\n\n\n4 פטריות שיטאקי- קצוצות\n\n\n1 קישוא קטן מגורר וסחוט\n\n\n200 גר' תרד\n\n\n1/2 כפית שמן שומשום\n\n\n2 כפיות סויה\n\n\n400 גר' טופו מגורר גס וסחוט מעט בין שני ניירות מגבת\n\n\nמאדים את השום והבצל הירוק בעדינות במעט שמן. מוסיפים את עלי התרד וממשיכים לאדות, תוך ערבוב עד שהתרד מאבד נפח וכל הנוזלים מתאדים לחלוטין.  מקררים מעט ומערבבים עם כל שאר המרכיבים. טועמים ומתבלים לפי הצורך במלח ופלפל גרוס טרי.\n\n\nליצירת הכיסנים:\n\n\n\n\n\n\n\n\nמרטיבים את שולי הבצק במעט מים, מניחים מהמלית במרכז עלה הבצק , מקפלים ומהדקים היטב היטב. ניתן לעשות קיפולים קטנים במעטפת החיצונית. אפשר גם שלא.\n\n\n\n\n.\n\n\n\n\n\n\nמחממים מעט שמן במחבת רחבה (רצוי בעלת ציפוי) ומניחים את הכיסנים בצפיפות זה ליצד זה. מכסים ומטגנים על להבה בינונית-גבוהה כמה דקות, עד שתחתיתם מזהיבה. מוסיפים למחבת מעט מים (בערך כ- 1/3 מגובהם של הכיסנים), מכסים וממשיכים לאדות עד שכל הנוזלים התאדו לגמרי. הבצק צריך להיות שקפשקף ומבושל. אם נדמה שלא, ניתן להוסיף עןד טיפונת מים ולהמשיך בבישול. מעבירים לצלחת גדולה ומגישים עם סויה ושמן צ'ילי.\n\n\nדאמפלינגס של 'הו.. מה יש היום במקרר?!'\n    לכ- 40 כיסנים\n\n\n 2 פולקע עוף מהמרק- רק הבשר\n\n\n1 קישוא מגורר\n\n\n1 גזר מגורר\n\n\n1 כוס אורז חום מבושל\n\n\n1 כפית ג'ינג'ר\n\n\n1 כפית סויה\n\n\n1 כפית שמן שומשום\n\n\nמרסקים הכל במעבד מזון לתערובת גרגרית (לא לעיסה חלקה) וממשיכים במילוי ובאידוי כמו בהוראת שממעל.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/08/07/eggplants-2-ways/": "–   –   –   –   –   –   –   –   –   –\n\n\nביקור אחרון בהחלט בחנות הספרים האהובה עלי ורפרוף מהיר על פני הספרים החדשים שלא היו כאן בפעם הקודמת. כל כך אוהבת להחליק יד על הדפים החלקים והטריים, להיות אורחת לרגע במטבחם של אחרים, להציץ בבישולים שלהם, בבחירות שלהם, במילים.\n\n\nבאחד מהם מצאתי ציטוט ראיון ישן עם ג'וליה צ'יילד:\n\n\nIf you are in a good profession, it’s hard to get bored- you’re  never finished-  there will always be work you haven't done yet\n\n\nנשמתי לרווחה. אני כנראה במקצוע הנכון.\n\n\n–   –   –   –   –   –   –   –   –   –\n\n\nח צ י ל י ם  \n\n\nגם אותם אני מאד אוהבת. למען האמת- אחד הירקות האהובים עלי בעולם כולו\n\n\nהנה שתי דרכים איתם:\n\n\n.\n\n\n.\n\n\nחצילונים קטנים בתנור\n\n\n\n\nמקסימים אלו-\n\n\n~12 חצילונים קטנים טריים ומבריקים\n\n\n1 עגבניה- חצויה ומרוקנת מגרעינים\n\n\n2 שיני שום כתוש\n\n\nמלח ופלפל גרוס טרי\n\n\nשמן זית כנדיבות ליבכם\n\n\n3 כפות סויה (דלת נתרן)\n\n\n2-3 כפות צנוברים קלויים – מעוכים קלות בגב כף\n\n\nמחממים תנור ל- 200 מעלות צלסיוס/ 400 פרנהייט.\n\n\nרוחצים ומייבשים את החצילונים. חורצים כל חציל קטן לרבעים ומשאירים את חלקו העליון מחובר יחד. מערבבים את השום הכתוש עם מעט מלח וכמה כפות שמן -זית ומורחים את תוכם של החצילים בתערובת – המטרה היא שהשום לא יגע בתבנית אחרת ישרף במהלך הצליה.\n\n\nמגררים את העגבניה על פומפיה ומערבבים עם  שמן-הזית. מורחים את החצילונים בתערובת העגבניות והשמן ומתבלים במלח ובפלפל. מעבירים לתבנית חסינת חום (או כמוני, מרופדת בנייר אפיה) וצולים בתנור החם כ- 3/4 שעה (רצוי לתת ערבוב קל באמצע) או עד שהחצילונים שחומים ורכים.\n\n\nמוציאים מהתנור ומזליפים מעל את הסויה. מפזרים צנוברים.\n\n\nמגישים חמים, פושר ואפילו קר.\n\n\n\n\n.\n\n\n.\n\n\n\n\nחצילים מאודים בג'ינג'ר\n\n\nטעים טעים טעים.  מודעת לדלות מילותי אבל זה מה שזה.\n\n\nכשאתם בוחרים חציל- חפשו את אלו שמשקלם קל יחסית (מעיד על פחות גרעינים) וקליפתם מתוחה ומבריקה.\n\n\n1 חציל שרירי ומבריק\n\n\n1 כף שמן-זית\n\n\n1/2 כוס מים\n\n\nלרוטב:\n\n\n1 כף חומץ אורז מתובל (או רגיל מעורבב במעט סוכר חום)\n\n\n1 כף סויה\n\n\n2 שיני שום קצוצות דק\n\n\n1/2 ס\"מ שורש ג'ינג'ר טרי- קלוף וקצוץ דק או חתוך למקלות דקיקים מאד\n\n\nצ'ילי אדום טרי פרוס- לפי הטעם\n\n\n1/4 כפית שמן שומשום\n\n\nאת החצילים ניתן לקלף, ניתן להשאירטבעי או כמוני, לכאלו שלא מצליחים להחליט- חצי קילוף: פס כן ופס לא.\n\n\nפורסים את החציל לארבע פסי אורך ואז חותכים למקלות. מחממים מחבת רחבה, מוסיפים את המים והשמן ומכניסים לתוכם את מקלות החציל. מתבלים במעט מלח, מכסים, מביאים לרתיחה ומבשלים על להבה נמוכה כ- 15-20 דקות. במהלך הבישול רצוי ל\nהפוך בעדינות\n את נתחי החציל בכדי לעזור להן להתאדות באופן אחיד. החציל נהיה רך, שקוף ובעל גוון ירקרק כשהוא מוכן וללא כל נוזלים בתחתית המחבת. ניתן להוסיף עוד מים בהתאם לדרישת החצילים.\n\n\nמעבירים את נתחי החציל הרכים לצלחת ושופכים מעל את הרוטב ואם ניתן, נותנים לטעמים להספג ולהתאחד כחצי שעה.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/12/27/tabule-quinoa/": ".\n\n\n.\n\n\n\n\n.\n\n\nבדמיוני אני מורדת.\n\n\nלא מתיתיהו החשמונאי ובניו או שורפת חזיות ליברלית ומשוחררת\n\nיותר מורדת חננה כזו\n\n\nנניח, כשכולם מתעלפים מטוקיו אני לא מבינה על מה המהומה.\n\n\nכשהבעל אומר שחפרתי מספיק, אני ממשיכה.\n\n\nעוד דוגמאות? כשכולם מרסקים ירקות מערבבים עם קצת ביצה ופירורים וקוראים לזה לביבה, אני מתעקשת שזו ק צ י צ ה וכשכולם מפרסמים מתכונים ותמונות של קציצות לכבוד החג,\n\n\nאני, מורדת העומדת על שלי, אני לא!\n\n\n.\n\n\n\n\nו ב ד י ו ק בגלל זה\n\nובכדי לאוורר לכם את כל הטיגוניידה שבנר רביעי של חנוכה כבר בדרך כלל מביאה לכדי עילפון\n\n\nשולחת לכם מתכון ירקרק ומרענן\n\nומאחלת באיחור מרדני משהו\n\n\nחג שמח\n ותאכלו משהו!\n\n\n \n\n\n\n\n.\n\n\n\n\nטאבולה קינואה עדינה ומרעננת\n ~6 מנות נאות\n\n\nתמיד חשבתי שטאבולה ואני זה סוג של מרד, לא משדרות על אותו התדר. אבל אז טעמתי את הטאבולה של יעל ונופפתי בדגל לבן של כניעה.זהו סלט עדין במראה ובטעם, בעיקר בגלל שאתם תתעקשו לקצוץ את כל העשבים במעבד- המזון שלכם. ככה הם יוצאים קטנים-קטנים ופתיתיים וממש מקשטים את כל היתר.\n\nאם תרצו להכינו עם בורגול, כמו במקור- תמצאו בסוף המתכון הוראות להכנת בורגול יבש ומושלם לסלט הזה.\n\n\n– אפשר להכין מראש- יום ואפילו יומיים.\n\n\n– איך מבשלים קינואה?- \nככה!\n\n\n– אגוזי מלך ופטה הם שילוב לא רע ושונה מעט.\n\n\n.\n\n\n~ 3 כוסות קינואה מבושלת ומאווררת עם מזלג  (1/2 1 כוסות קינואה יבשה)\n\n\n1/2 צרור כוסברה\n\n\n1/2 כוס פטרוזיליה\n\n\nחופן עלי נענע\n\n\n4 בצלים ירוקים- פרוסים דק\n\n\n2 שיני שום- כתושות\n\n\nצ'ילי טרי או יבש- לפי הטעם\n\n\n1 מלפפון צעיר- קצוץ דק דק\n\n\n1/2 כוס צנוברים קלויים\n\n\n1 לימון גדול + עוד לפי הטעם\n\n\nמלח ו\nהרבה\n פלפל שחור גרוס טרי\n\n\nשמן-זית בנדיבות\n\n\nגבינת עזים רכה- אם רוצים\n\n\nמקצצים את העשבים קטן-קטן במעבד מזון ומעבירים לקערה עם הקינואה המאווררת. מוסיפים את כל מרכיבי הסלט, למעט גבינת העזים ומתבלים בעוז. מערבבים היטב ומתקנים תיבול. טוב לו לסלט לשבת קצת עם עצמו, כמו הילשים האלו שצריכים זמן להרגע (לא שלי, אני רק אומרת) והוא יצטרך כנראה עוד חיזוק לימון/מלח בהמשך. אל תתביישו- הוא צריך טעמים עזים של חמוץ ומלוח. את הגבינה, מפזרים מעל לפני ההגשה ומערבבים בעדינות.\n\n\n.\n\n\nבורגול\n (מושלם ולא רטוב מדי)\n\n\nמערבבים בקערה כוס וחצי של בורגול דק עם כוס וחצי מים רותחים וכפית מלח. מכסים ומחכים שעה. מאווררים עם מזלג.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/12/01/oven-stufed-vegies/": ".\n\n\n\n\n.\n\n\nכשהעגולים הללו החלו להופיע בחנויות, היה ברור שזה רק עניין של זמן עד שאמלא אותם במשהו. זה ממש מתבקש, אחרת למה להם להיות עגלגלים שכאלו?\n\n\n  מי שנמצא איתי כאן ב'ביסים' כבר קצת זמן, יודע בודאי על אהבת הממולאים הגדולה שלי. לאלו נוספו \nממולאים בתנור\n, סוג שאינו חדש באזורנו אבל עדיין מעלה תמיהות רבות אצל אנשים – כי איך יכול אורז להתרכך בתנור אם אינו טובע בים של נוזלים?! הוא יכול, הוא רק צריך מכם מעט עזרה.\n\n\n.\n\n\n.\n\n\nאת המתכון הזה מצאתי בספרה המקסים של \nטסה קירוס\n – \nfalling  cloudsberries\n, אישה לא שיגרתית שמוציאה ספרי בישול לא שיגרתיים.\n\n\nהוא עבר איתי מסע קטן של ניסויים ושינויים וכעת סופסוף יכול לעבור אליכם בבטחה. אם תקפידו על כמה נקודות ציון דרך,  תקבלו תבנית של ממולאים נפלאים- רכים ומלאי טעם (שגם ילדים נורא אוהבים), בהגשה דרמטית משהו.\n\n\n.\n \n\n\nשתהיה שבת שלום\n\n\nתהיו בריאים\n\n\nואל תשכחו לאכול משהו\n\n\n.\n\n\n\n\nירקות ממולאים בתנור     \nכ- 15 יחידות\n\n\n\n\nאני משתמשת באורז מלא (חום) אבל במתכון האם יש שימוש באורז רגיל. את האורז המלא יש לאפות זמן רב יותר אך בתמורה הוא שומר טוב יותר על מרקמו.\n\n\nזה אינו המתכון הנכון לחסכנות בשמן-זית, אז אנא מכם.  הוא נחוץ כאן בנדיבות בכדי להבטיח ירקות מבריקים ומלאי טעם.\n\n\nהממולאים האלו צריכים זמן לנוח ולכן רצוי להכין אותם מעט לפני מועד הגשה. מעולים גם בטמפרטורת החדר. ויום למחרת בכלל סבבה. בקיצור- טעימים.\n\n\n\n\n.\n\n\n\n\n \nלמילוי:\n\n\n\n\n200 גר' בשר בקר טחון\n\n\n1/2 כוס אורז עגול- מלא או רגיל\n\n\n1 בצל גדול מגורר\n\n\nצרור קטן של פטרוזיליה- קצוץ דק\n\n\n1 עגבניה מגוררת היטב ללא הקליפה\n\n\n1 כפית גדושה נענע מיובשת-\n חובה\n\n\n1 כפית גדושה פפריקה\n\n\nמלח (בנדיבות) ופלפל גרוס טרי\n\n\n2 כפות שמן-זית\n\n\nניתן להוסיף מעט מבשר הקישואים- קצוץ דק\n\n\nלרוטב:\n\n\n1 כוס תוכן העגבניות המוכנות למילוי- הסבר בהמשך\n\n\n מיץ מ- 1/2 לימון גדול סחוט\n\n\n1/3 כוס שמן זית\n\n\n~ 1 כוס מים\n\n\n1/2 כפית סוכר\n\n\n  ירקות:\n\n\n6 קישואים עגולים\n\n\n2 פלפלים\n\n\n4 עגבניות גדולות ומוצקות\n\n\n3 קישואי זוקיני מאורכים\n\n\nכמה אשכולות עגבניות שרי- לא חובה\n\n\nמרוקנים את הירקות: \n\n\nקישואים עגולים:\n משאירים מסגרת של כמה סנטימטרים ומרוקנים את בטנם- הכי קל להשתמש בכף שבעזרתה יוצרים עיגולי מלון.\n\n\nזוקיני מאורך:\n חותכים כיפה עליונה לאורכו של הקישוא (שימו לב לצילומים) ומרוקנים בזהירות את תוכם\n\n\nעגבניות:\n שומרים את תוכנן לרוטב\n\n\nפלפלים:\n חותכים כיפה ומרוקנים מגרעינים\n\n\nמחממים תנור ל- 200 מעלות מלסיוס/ 400 פרנהייט. מכינים רשת בחלקו התחתון של התנור.\n\n\nמערבבים היטב את כל חומרי המילוי.\n\n\nמכינים תבנית גדולה שתכיל את כל הירקות בנחת. מתבלים מעט את פנים הירקות לפני כניסת המילוי (חשוב בעיקר בעגבניות שצריכות חיזוק) וממלאים עד 3/4 מגובה הירק, ללא דחיסה.\n\n\nמערבבים את כל חומרי הרוטב יחד, מזליפים כמחצית ממנו מעל לירקות  (כך שיכנסו נוזלים לתוכם), מכסים בכיפות המתאימות ומזליפים את יתרת הרוטב מעל. מתבלים שוב במעט מלח ופלפל ומכניסים לתנור.\n\n\nבמהלך האפיה, \nיש להרטיב את הירקות מדי פעם בנוזלי הרוטב\n המצטברים בתחתית התבנית. אם אתם מהסוג המפנק במיוחד, ניתן לפזר מעל קוביות קטנות של חמאה (נגיד 20 גר' בסה\"כ). אם השחימו הירקות מעל לדרוש, ניתן בכל שלב לכסות בנייר כסף המונח ברישול מעל.\n\n\nענייני אורז מלא ואורז רגיל: אורז רגיל יקח כשעה וחצי. אורז מלא כשעתיים.\n\n\nחשוב במיוחד באורז המלא להשאיר את התבנית מכוסה בתום האפיה (נייר כסף טוב למטרה) בתנור החמים, בכדי לאפשר אידוי וריכוך.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/04/date-twist-cake/": "עוגות בחושות אני בוחשת  לעיתים קרובות ומה שנכנס לתוכן תלוי במה שיש בבית, במה שיש בראש או במה שיש בלב. לפעמים, כשבוחשים סתם כך עוגות, יוצאים דברים שונים ומשונים. את אלו שאני אוהבת אני מביאה כאן בפניכם ואת האחרות, תלוי במידת הכשל, אני מתייקת לנסיון נוסף (שלרוב לא בא בכלל לכדי מימוש. ככה אני -עובדת מאורגן) או לעולם שכולו טוב.\n\n\nזו, הבחושה של היום, דורשת מעט ריכוז בתיאור אבל שווה שאתאמץ עבורה. אז הנה:\n\n\nיש לה מרקם לא שיגרתי והמון אופי- כאילו טיפה יבשה אבל לא ממש. יש בה תמרים חתוכים קטן קטן, שגורמים למגע מדובש בפה ופיסטוקים קטן קטן, שמפסטקים לעיסה. ושוקלד כהה בחתיכות נדיבות, שנמס כשצריך ומשקלד את הכל בעדינות.\n\n\nכשטעמתי אותה לראשונה, היא הזכירה לי המון דברים ובכל ביס משהו קצת אחר.  היא דגה לי מילים של פעם כמו \nתופין \nו- \nמגדניה\n ובמרקם הזכירה  קצת \nדובשנית. \n וכל הזמן השאלה הזו שמנקרת ' נו, מה הטעם הזה מזכיר לך?!'\n\n\nל\n\n\n\n\n \n\n\nאני יודעת שאלו די הרבה מילים על עוגה אחת קטנה, כולה עוגה, אבל זה בדיוק מה שאני מנסה לומר לכם- שבכל זאת יש בה משהו…\n\n\nףל\n\n\n\n\nך\n\n\nל\n\n\nבסוף, אחרי מלאנת'לפים לעיסות מרוכזות זה בא לי- \nטוויסט!\n היא מזכירה לי ופלת טוויסט- עם המרקם הכאילו עתיק ולעיס הזה והמשהו הקרמלי העמוק. וטוויסט, כולנו יודעים, זה מסוג הדברים האלו שאו שזה כן או שזה  ל א. \n\n\nמירי, מומחית בחושות הבית שלי אמרה: \"אוהוווווווו בדיוק כאלו אני אוהבת!\"  \n\n\nאם אתם כמונו, ממחנה הכן- כדאי לנסות אותה. היא משהו מיוחד.\n\n\nח\n\n\n\n\nי\n\n\n\n\nעוגת תמרים- פיסטוק בטעם טוויסט\n\n\n2 ביצים\n\n\n1/2 כוס דחוסה סוכר חום בהיר\n\n\n1 תפוז קטן- גרירת קליפה\n\n\n1/3 כוס שמנת חמוצה\n\n\n1/4 כוס חלב\n\n\n6 תמרים לחים מגולענים וחצויים\n\n\n1/2 כוס פיסטוקים קלופים (אפשר קלויים מומלחים)\n\n\n1 כוס קמח\n\n\n1/2  1 כפיות אבקת אפיה\n\n\n100 גר' שוקולד מריר\n\n\n4 כפות שמן-זית\n\n\nמחממים תנור ל- 180 מעלות צלסיוס/ 350 פרנהייט.\n\n\nמקציפים במיקסר את הביצים והסוכר כ- 10 דקות.\n\n\nבינתיים- מעבירים את הקמח, אבקת האפיה, התמרים והפיסטוקים למעבד מזון בעל להב מתכתי וקוצצים עד שהתערובת אחידה והתמרים קצוצים קטן. מוסיפים את קוביות השוקולד ומקצצים לחתיכות לא אחידות ונראות לעין. אני אישית אוהבת שחלקן נותרות מאד גדולות.\n\n\nכשתערובת הביצים-סוכר תפוחה ובהירה למדי, מוסיפים אליה את גרירת התפוז ושמן הזית ומערבבים היטב.\n\n\nמוסיפים מחצית מתערובת הקמח-תמרים, מערבבים קלות. מוסיפים את החלב והשמנת החמוצה ומערבבים קלות. מוסיפים את יתרת תערובת הקמח-תמרים ומערבבים עד לקבלת תערובת אחידה.\n\n\nמעבירים לתבנית מאורכת משומנת היטב, מפזרים מעל כמה פיסטוקים שקיבלו מכה בראש ואופים כ- 50 דקות או עד שקיסם יוצא יבש.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/02/09/winter-salad/": ".\n\n\n.\n\n\nסלט הבית משתנה מעונה לעונה, מתקופה לתקופה, מחישקוק אחד למשנהו\n\n\nזה הסלט של עכשיו שמורכב מכל העונתיים הטריים שיש באזור עם חיזוק של מתיקות קלה כי בכל זאת פולניה אני\n\n\n.\n\n\n\n\nשבת שלום אנשים יקרים\n\n\nתהנו מהקור הוא זמני כאן\n\n\n .\n\n\n\n\nסלט של חורף  \n\n\nכמובן שכמובן שאל תחושו הכרח להצמד לרשימת המרכיבים הזו. שנו, כוונו, שחקו. ההנאה מובטחת\n\n\n1/3 כרוב לבן\n\n\n1/3 כרוב סגול\n\n\n1 אנדיב\n\n\n1 קולורבי קלוף\n\n\n1 צנון גדול\n\n\n1 גזר קלוף\n\n\n1/2 תפוח או אגס\n\n\n2 גבעולי בצל ירוק\n\n\nחופן עלי ארוגולה\n\n\nכ- 1/2 כוס גרגרי רימון- או יותר\n\n\nחופן אגוזים (רצוי מהסוג האהוב)\n\n\n לרוטב:\n\n\n1/4 כוס שמן זית\n\n\n1 לימון- מיץ לפי הטעם (מתחילים ממחציתו)\n\n\n1 כף גדושה ביותר של סילאן\n\n\nמלח ופלפל גרוס טרי\n\n\n\n\n\n\n\n\nקוצצים את כל מרכיבי הסלט דק ככל שעצביכם וזמנכם מרשים.\n\n\nמערבבים את חומרי הרוטב בקערית קטנה ומערבבים היטב יחד. טועמים ומתקנים תיבול, שלב חשוב ביותר בטעמו הסופי של הסלט בכדי שיהיה לשביעות רצונכם.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/01/06/pate-and-anchovy/": "את קיארה קיבלתי במתנה מנמברטו. זה היה בשבוע השני של ביה\"ס, כשבאתי לאסוף אותו והוא משך אותי ביד והצביע על ילד גבוה אחד ואמר: זה החבר הכי טוב שלי!\n\n\nמי מכם שהתנסה כבר בהורות, יודע, שבגיל 5 'החבר החדש הכי טוב' בא קומפלט עם אמא שלו או בוגר אחר. ככה זה פה בכל אופן ואם ההורה הוא קוץ בתחת, אזי אכלת אותה ובגדול. הילד עם השיער החלק והארוך הגיע עם אמא שלו האיטלקיה. האיטלקיה הגיעה עם תנוקת קטנה ומבט מפוזר בעיניים. תוך שתי דקות, שני מבטאים וכמה מבטים- היה חיבור. מסוג החיבורים שיכול להיות לי רק עם עוד מישהו שמדבר על האמריקאים כ'הם', שחווה ילדות אחרת ושמרגיש פה קצת אורח.\n\n\nמאז אנחנו ביחד. אני והאיטלקיה. האיטלקיה ואני. מגלות כל פעם עוד קצת אחת את השניה. מקטרות יחד. דואגות יחד. צוחקות יחד. מבשלות יחד ובעיקר- אוכלות יחד. \n\n\nאני שומעת ממנה סיפורים על אוכל איטלקי מהסוג שאוכלים בבית, על הפודינג של סבא שלה ועל חיים אחרים. אנחנו מפנטזות יחד על מה נכין ואיך נאכל את זה  ולמרות העובדה שקיבלתי איטלקיה שמבלה את רוב זמנה במטבח בריסוק אוכל של תינוקות, יש לה לקיארה חיך שפתוח לכל טעם חדש, יכולת אבחנה מרשימה והתלהבות של ילדה.\n\n\n\n\nאתמול לשם שינוי בישלנו במטבח שלה, זה שהיא מקטרת עליו בלי סוף אבל אני אוהבת- ישן ומהוהה עם סימנים של עבר, צופה לגינה פראית ומעט זנוחה. קיארה חולמת על פאטה של כבדים כבר הרבה זמן והחלטנו להכין כזה, במהלך הכנת עוגת יומולדת לבת השנה שלה. כמה זמן לא אכלתי וכמה שהדבר הזה \nטעים\n. \n\n\n \n\n\nהנה משהו שלמדתי ממנה לאחרונה- לאהוב אנשובי!  עד לא מזמן, הדבר הזה היה מבחינתי דג מסריח שאין לאוכלו (למרות שבילדות אכלתי ה ר ב ה ממרח אנשובי משפורפרת- מי שזוכר את זה סימן שהוא זקן. ופולני.) האיטלקים, מסתבר, מאד מאד מאד בררנים בקשר לאנשובי שלהם. 'זה לא יכול להיות', היא אמרה לי ושלפה מהארון צנצנת של אנשובי משומר בשמן שנשלחה אליה מאיטליה, 'פשוט לא טעמת את הדבר הנכון'.. מסתבר, שאנשובי טוב הוא מתקתק ומלוח ונמס בפה ולא, הוא לא מסריח. אח\"כ היא לימדה אותי להכין רוטב ויניגרט עדין עם אנשובי, שלטענתה בא מרומא. האיטלקים אוכלים אותו עם ירק מריר ופריך שנקרא 'פונטרלה' אבל מאחר ואין פה כזה, שידכתי אותו לסלט של עלי סלרי וצנוניות וביחד עם הפאטה, היה מענג-זה-לא-מילה.\n\n\n\n\n\n\n  \nפאטה כבד\n   שמנסה להיות טיפה יותר ידידותי לורידים- אם יש דבר כזה\n\n\n  400 גר' כבדי עוף \n\n\n 30 גר' חמאה (שזה 2 כפות)\n\n\n1 בצל בינוני- קצוץ\n\n\n1/2 כפית כוסברה טחונה\n\n\nמלח ופלפל טרי\n\n\n1/4 כוס שמנת מתוקה\n\n\n2 כפיות ברנדי\n\n\nשוטפים את הכבדים ונפטרים מחתיכות השומן הלבנות. מסננים.\n\n\nממיסים חמאה במחבת ומטגנים לאט את הבצל הקצוץ עם מעט מלח עד שהוא מתרכך. מוסיפים את הכבדים ומטגנים אותם על אש גבוהה כדקותיים. אל תחפשו שישחימו- אחרת הם יתיבשו. מעבירים לפוד פרוססור ומוסיפים את הכוסברה, הברנדי, השמנת והמון פלפל גרוס. מרסקים למחית חלקה ומתקנים תיבול. לא נבהלים מה'ברנדיות'- היא תתפוגג בקירור.\n\n\nמעבירים לכלי ומקררים לפחות שעה.\n\n\n\n\n\n\n\n\nאז איך קונים אנשובי? \n קיארה אומרת שקודם כל צריך כזה שמיובא מאיטליה. הכי חשוב- הפילטים צריכים להיות בצבע \nורדרד\n. בשום פנים ואופן לא חום. חום אומר לא טרי וטעם חזק- בדיוק כזה שאני לא מחבבת.\n\n\nסלט של סלרי וצנוניות עם ויניגרט אנשובי\n\n\nסביר להניח שהמתכון הזה לא יזכה לפופולריות רבה וחבל. טעים רצח. האנשובי נותן טעם עדין (במידה והוא איכותי) ומלוח לרוטב וביחד עם הקרנצ' זה משו משו. צריך לבחור בסלרי צעיר בעל עלים בהירים ככל שניתן.\n\n\n לויניגרט:\n\n\n2-3 פילטים של אנשובי חתוכים קטן\n\n\n1 שן שום שלמה מעוכה קלות\n\n\n1/2 כוס שמן זית עדין\n\n\n בערך 2 כפות חומץ בלסמי לבן או חומץ יין (כדאי להוסיף במתינות- כל חומץ והחוזק שלו. תמיד אפשר להוסיף עוד…)\n\n\nכמה טיפות של מים\n\n\nמערבבים הכל היטב עם מזלג כדקה כדי שהשום והאנשובי יתנו טעם. מפליא איך בלי הוספה איטית של שמן, נוצר ויניגרט סמיך ויפיפה. \n\n\nסלרי- משתמשים בגבעולים הפנימיים הבהירים- פרוס דק\n\n\nצנוניות פרוסות דק-דק\n\n\nמוסיפים מעט מהרוטב ורואים אם צריך עוד ואם יש צורך במלח. שומרים את השאר במקרר למחר.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/07/21/rice-noodles/": ".\n\n\nהימים ימים של מעש- סגירות, קביעות, סיכומים, רשימות אינקץ, מחיקות והוספות.\n\n\nפולניה בוחנת בעגמומיות את ה'מזווה'- ארון צר ומאורך עמוס עד אפס מקום, שממוקם במרפסת ליד מכונת הכביסה מאחורי ערימות הנעליים של הילדים ובין המיקרו לחומרי הניקוי. יש שם בארון בקבוקונים נאים שתכולתם יכולה לפרנס מסעדה אסיאתית קטנה. האמת היא, שאם חושבים על זה לעומק, מוצאים מיד את ההגיון שמאחורי ההצטיידות הזו. למקרה הצורך, אתם יודעים.\n\n\nהמראה עצמו והמחשבה על נטישת הבקבוקונים הקרובה, רק בהם יש בכדי לעורר את פולניה לעשות מעשה-\n\n\nהרבה סויה תגיע בשבועות הקרובים.. ראו הוזהרתם!\n\n\n.\n\n\n\n\n.\n\n\nאטריות אורז הן כיף גדול- מחזיקים אותם בארון המאורך ושולפים בעת הצורך, אחלה תחליף לפסטת חיטה. משרים אותם במים חמים לעשר דקות ויש חומר גלם מקסים שרק מחכה שתרעיפו עליו טעם. לנודלס האלו יש מרקם של משחק בפה- כי הן נשארות מעט נוקשות וכל כך ארוכות שצריך לחתוך אותן בשיניים או להסתכן בלהראות אדיוט.\n\n\n\n\nסלט אטריות אורז רענן\n\n\nהסלט הזה מוטב לו לשבת קצת ולספוג טעמים- במקרה הזה, השאירו את עשבי התיבול לרגע האחרון בכדי שיראו טוב יותר.  הטעמים בו, אמורים להיות חזקים ולא מתביישים- אני אוהבת את זה חריף אש, חמוץ ומתקתק.\n\n\nאפשר להוסיף לשמחה גם מלפפון או קישוא חי, פלפלים ועוד כיד הדמיון ובלוטות הטעם\n\n\n\n\n.\n\n\n.\n\n\n\n\n100 גר' אטריות אורז יבשות\n\n\nחופן אפונה סינית או כל תרמיל  ירוק אחר שניתן לאכילה טרי\n\n\n1-2 גבעולי בצל ירוק\n\n\n1-2 גזרים קלופים\n\n\nצ'ילי טרי קצוץ דק- לפי הטעם\n\n\nחופן עלי כוסברה טריים- קצוצים\n\n\nחופן עלי נענע טריים-קצוצים\n\n\nחופן בוטנים- קצוצים גס\n\n\nשומשום שחור- אם בא\n\n\nלרוטב:\n\n\n1 שן שום כתושה\n\n\n1 ליים או לימון סחוט\n\n\n1 כפית סוכר\n\n\n2 כפיות סויה\n\n\n1 כפית חומץ אורז\n\n\n2 כפות שמן\n\n\nלתוספת מליחות בעת הצורך- רוטב דגים  או מלח\n\n\nמשרים את האיטריות כ- 10 דקות במים רותחים (אם הוראות ההכנה שעל העטיפה שונות- אנא פעלו לפיהם)\n\n\nבינתיים, חותכים את הגזר, הבצל הירוק והאפונה למקלות דקים ככל האפשר ומערבבים את מריכיבי הרוטב בקערית.\n\n\nמסננים את האטריות היטב, זורים מעל טיפונת שמן ומפרידים את החוטים בעזרת הידיים. מעבירים לקערה גדולה ומוסיפים את כל הירקות, עשבי התיבול ואת הבוטנים. מערבבים היטב. טועמים. צריך להיות חריף וחמוץ ומתוק- מתקנים לפי הצורך.\n\n\nאם יש זמן- מערבבים ירקות, נודלס ורוטב- ונותנים להם להתמנגל יחד. מערבבים מדי פעם שכן הרוטב אוהב לרדת למטה. לפני ההגשה מוסיפים את עשבי התיבול והבוטנים ומערבבים היטב.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/12/19/3salads/": ".\n\n\nלנסות ולאפות לביבות או סופגניות בתנור?! \nלא ולא!\n\n\nמהות החג הזה היא שמן, טיגונים, שפריצים על הקירות וטעמים של פעם\n\n\nכל שנותר הוא לאכול משהו רענן וירוק ליד (בכדי שיהיה לכל הבצק המשומן הזה עם מי לחגוג) ולהמתין בסבלנות שמונה ימים.. אל דאגה, השגרה תחזור!\n\n\nשולחת לכם אסופת סלטים חורפיים ואהובים שחברות מכינות\n\n\nומאחלת\n\n\nחג שמח, טעים ונעים!\n\n\nשלכם כמו תמיד,\n\n\nהילה\n\n\n \n .\n\n\nסלט ירוק עם אפרסמון ואגוזים מתובלים\n\n\n\n\n\n\n.\n\n\n\n\nסלט ירוק עם אפרסמון ואגוזים מתובלים    \nיעל\n\n\nמלכת הסלטים הבלתי מעורערת שלי- תמיד בשילוב פרי עונתי, אגוזים או גרעינים ואחלה רוטב.\n\n\n– את האגוזים שומרים בצנצנת אטומה- הם ישמחו כל סלט!\n\n\nלאגוזים המתובלים:\n\n\n1 כוס חצאי אגוזי מלך\n\n\n1 כפית שמן-זית\n\n\n1 כפית חמאה מומסת (ניתן להחליף בשמן-זית)\n\n\nמלח\n\n\nאבקת צ'ילי (קיאן) – לפי הטעם\n\n\nמערבבים את האגוזים עם כל שאר המרכיבים, מפזרים בתבנית ואופים בתנור שחומום ל- 180 מעלות צלסיוס/350 פרנהייט כ-7-8 דקות. שימו לב לא לשרוף! מצננים ושומרים בצנצנת אטומה.\n\n\nלסלט\n:   \nמנה אחת גדולה\n\n\nחופן עלי חסה קרועים\n\n\nחופן עלי תרד\n\n\nחופן עלי ארוגולה\n\n\nכף של נענע- קצוצה דק\n\n\nכף של כוסברה- קצוצה דק\n\n\n1/2 אפרסמון- חתוך דק\n\n\nלרוטב:\n\n\n~1 כפית שמן-זית\n\n\n1 כפית דבש\n\n\nמיץ ליים סחוט- לפי הטעם\n\n\nמלח ופלפל גרוס טרי\n\n\nמערבבים את מרכיבי הרוטב יחד, יוצקים על מרכיבי הסלט, מערבבים ומתקנים תיבול. זורים מעל אגוזים לפי מידת הרצון ומגישים מיד.\n\n\n.\n\n\nסלט ארוגולה, שורשים וגבינה\n \n\n\n\n\n\n\n\n\n.\n\n\nסלט ארוגולה, שורשים וגבינה   \n \nנירית\n\n\nסלט פשוט שמורכב לגמרי מטריות מרכיביו. וכשאלו טריים הוא פריכות חמצמצה ומענגת!\n\n\nלא רוצים צ'דר? אין בעיה! בחרו בכל גבינה אחרת שמשמחת את ליבכם, עדיף עשירה ועמוקת טעמים. אבל אל תוותרו עליה- היא מרכיב חשוב במיוחד בסלט הזה.\n\n\nלגרים במחוזותי המלצה על גבינה טעימה שהולכת נפלא בסלט הזה ובכלל- Unexpected Cheddar של טריידרס ג'ו.\n\n\nלמנה אחת גדולה:\n\n\n1 חופן עלעלי ארוגולה טריים\n\n\n1/4 שומר\n\n\n1/2 קולורבי- קלוף\n\n\n1/4 תפוח\n\n\nמיץ מלימון טרי- לפי הטעם\n\n\nשמן-זית\n\n\nמלח ופלפל גרוס טרי\n\n\nגבינת צ'דר טובה מגוררת. כמה? ככה. (מרכיב חובה!)\n\n\nפורסים את השומר הכי דק שניתן. קולפים את הקולורבי (עלמה- את לא) ופורסים לפסים דקיקים. גם את התפוח פורסים לפסים דקיקים. מעבירים לצלחת ומתבלים בעוז בלימון, שמן-זית, מלח ופלפל. מערבבים עם הידיים ותוך כדי כך מפרידים את המקלות והחתיכות. טועמים! חשוב שיהיה מתובל היטב. מגררים מעל את הגבינה ומגישים מיד!\n\n\n.\n\n\nסלט קייל מתקתק\n \n\n\n \n\n\n\n\n\n\n .\n\n\nסלט קייל מתקתק     \nמירי\n\n\nלא מזמן הגעתי במקרה \nלפוסט הזה \nונזכרתי, איך רק לפני 4 שנים קייל היה עבורנו סוג של חידה לא מפוענחת. אחר כך הגיע \nזה\n שלימד אותנו שאפשר וכדאי- ומשם אחרי פישוט וקלילות אצל יעל (בלי שום, בלי גבינה בלי ובלי) עבר למירי, שהוסיפה לו מעט מייפל והפכה אותו לצ'יק-צ'ק מתקתק שאני מאד אוהבת. קייל הוא ההוכחה שטעם זה דבר נרכש כי היום הוא ממש טעים לכולנו. הסלט הזה טעים טרי אבל יהיה לא רע גם ביום שאחרי.\n\n\n– יש סוגים שונים של קייל וכדאי לדעת שהזן המסולסל, רך יותר. אם משתמשים בזן 'קשיח' יותר, כדאי לתת לקייל הקצוץ לשבת כ- 10-15 דקות עם המלח והלימון, זה יעזור לו להתרכך.\n\n\n– אם תוסיפו לו מעט מהאגוזים של סלט יעל, הוא ישמח.\n\n\nמנה אחת גדולה:\n\n\n~ 2 כוסות לא דחוסות של קייל מסולסל נקי מגבעוליו הקשים – (הוראות לאיך, בהמשך)\n\n\n1 כף currents או צימוקים קצוצים קטן\n\n\nמלח ופלפל גרוס טרי\n\n\nמיץ לימון טרי- לפי הטעם\n\n\nשמן-זית\n\n\n~ 1 כפית מייפל\n\n\nאוחזים את קצה גבעול הקייל ובעזרת האצבעות, מפשיטים אותו ומפרידים בין העלה והגבעול. הגבעול עצמו יגיד לכם מתי הוא רך מספיק לאכילה ויתנתק מהעלים. עורמים את כל העלים יחד וקוצצים דק.\n\n\nמתבלים במלח ולימון סחוט ומערבבים היטב עם הידיים. אם הקייל זקוק בעינכם למט התרככות, תנו לו כ- 10-15 דקות כך.\n\n\nמתבלים בשמן-זית ובמייפל ומוסיפים את הצימוקים. טועמים ומתקנים תיבול.\n\n\n.\n\n\nסלט שומר, סלרי ובזיליקום \n\n\n\n\n.\n\n\nסלט של שומר, סלרי ובזיליקום\n    Food and Wine\n\n\nהמתכון הזה תפס לי את העין בחדר ההמתנה של רופאת השיניים (!) בגלל שילוב הטעמים החזקים שבו. סלרי? עם שומר ובזיליקום?! אז כן, הם עובדים היטב באופן מפתיע לגמרי!\n\n\nמנה אחת גדולה:\n\n\n1 ענף סלרי טרי (עדיפות לבהירים הפנימיים)\n\n\n1/2 שומר\n\n\n1/2 תפוח\n\n\nכ- 4 עלי בזיליקום גדולים\n\n\nכמה אגוזי מלך קלויים (אפשר בהחלט את אלו מסלט יעל)\n\n\nלימון טרי/שמן-זית/מלח ופלפל\n\n\n* במתכון המקור מופיעה גבינת פקורינו- אני מוצאת שהיא לגמרי לא נחוצה כאן, אפילו מפריעה.\n\n\nפורסים את הירקות דק דק וקוצצים היטב את הבזיליקום. מפוררים גס מעל את אגוזי המלך ומתבלים היטב. מערבבים בעזרת הידייים, טועמים ומתקנים תיבול. מגישים מיד.\n\n\n \n.\n\n\nמטוגנים של חג:\n\n\nלביבות\n\n\nסופגניות מהירות\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/04/04/greensala/": "ביסים יוצא לחופשת אביב \n\n\n\n\nההנהלה נוסעת לארובה\n\n\nמקוה לחזור עם שפע של אנרגיות חיוביות ותמונות מרהיבות\n\n\nחג פסח משובב נפש לכולכם\n\n\n \n\n\nנ.ב. אני באמצע האריזות. מדהים איך כשנוסעים עם אנשים קטנים צריך בתכלס לארוז חצי בית. מה, לא צריך משחקים? וצעצועי חוף, קלטות, צבעים וניירות, חיתולים, בגדים לקר, בגדים לחם, בגדים ללילה? ותרופות (טפו טפו טפו)?!\n\n\nאבל הבטחתי להדר את המתכון של הסלט הירוק הזה.\n\n\nתגידו סלט ירוק מה כבר יש לחדש?  אבל הסלט הזה באמת חינני.  יודעים מה?!  'חינני ' עושה לו עוול. הוא מצוין.  ומרענן.  וקל נורא להכנה. למדתי אותו מיעל ויש בו שילוב מצוין של מתוק וחמוץ וביסים מעניינים שבכל אחד מהם יש משהו קצת אחר.\n\n\n \n\n\n\n\n \n\n\n\n\nסלט ירוק של יעל שמיר\n     והוא שוה כמוה\n\n\nדית, חברתי האנטי- אגוזית, מחליפה את הצנוברים בגרעינים קלויים במעט שמן- זית ואומרת שמעולה.\n\n\n4-5 חופנים גדושים של תערובת עלים\n\n\n1/2 צרור נענע- רק עלים\n\n\n1/2 צרור כוסברה- רק עלים\n\n\nצנוברים קלויים\n\n\nלרוטב:\n\n\n3 כפות שמן- זית\n\n\n2 כפות חומץ שרי\n\n\n1/2  1 כפות סילאן\n\n\nמלח ופלפל טרי\n\n\nעדיף לא להוסיף את כל הרוטב בבת- אחת. לפעמים לא זקוקים לכולו ותודו שסלט מוצף זה לא מי יודע מה. \n\n\n\n\nיאללה ביי.\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/16/parmesean-vinaigrette/": "מעטים הסלטים \nשיכולים להביא עלי עונג שלם כמו סלט חסה עשוי טוב, כזה שעליו פריכים ורעננים והרוטב שלו סמיך, עוקצני ועוטף כל פיסת ירוק.  וכשעם אלו באים גם כמה אגוזים- אז בכלל מצבי מצוין.\n\n\nאיכות המרכיבים בסלט שכזה, משמעותית ביותר.  כל פרט חשוב: טעמו של שמן-הזית,  כוחו של החומץ וכמובן טריותה של החסה. במובן הזה, מאד מסובך לתת מתכון לרוטב ויניגרט, כאשר כל מרכיב בו כל כך דומיננטי ויכול להגיע מהיצרן בכל-כך הרבה תצורות, עוצמות וטעמים.\n\n\n \n\n\n\n\n \n\n\n\n\n\n\n \n\n\nהעיצה הפשוטה והיעילה ביותר שיש לי לתת לאלו שעדיין לא סגורים על 'מה נחשב טוב או נכון' כשקונים שמן-זית וחומץ, היא ללכת בעקבות הטעם במסגרת הכספית האפשרית. כדאי לטעום סוגי שמן-זית שונים ולבחור משהו שהחיך שלכם אוהב. אותו הדבר לגבי חומץ: ברוב המיקרים, \nהחומצים הזולים ביותר נוטים להיות חמוצים מאד וגסים בטעמם, מה שמקשה על איזון רוטב ויניגרט טוב. כדאי להשקיע בבקבוק חומץ איכותי- חומץ שמפניה, חומץ שרי או בלסמי לבן.\n\n\n \n \n\n\n\n\n \n\n\n\n\n \nסלט חסה בויניגרט פרמז'ן         \nסלט \nגדול \nלאחד או קטן לשניים\n\n\nאת כמויות הרוטב  תאלצו לאזן ולשנות בעדינות לפי טעמכם.\n\n\nאפשר כמובן להוסיף עשבי תיבול ולשדך לירקות מאודים  \n\n\n \n1/2 כפית חרדל דיז'ון (חלק או גרגרים שלמים)\n\n\n1/2 כפית חומץ\n\n\n2-3 כפיות שמן זית (תלוי בחוזקו של החומץ)\n\n\nמלח ופלפל גרוס טרי\n\n\n2 כפיות גבינת פרמז'ן  איכותית מגוררת \n\n\n4-5 אגוזי לוז קלויים- שבורים גס\n\n\n2 חופנים גדושים של חסה \n\n\nמערבבים היטב חרדל, חומץ ופרמז'ן.  מתבלים. מוסיפים בהזלפה איטית את שמן הזית, תוך כדי בחישה מהירה. טועמים את הרוטב עם חתיכת חסה ומתקנים לפי הצורך- מעט שמן או אולי מעט חומץ או מלח. ואולי מושלם ולא צריך מאום…\n\n\nמערבבים עם החסה, מעבירים לצלחת, מפזרים מעל אגוזים ועוד כמה שבבי פרמז'ן. אוכלים מיד.\n\n\n* אל תגידו לאפ'חד שאמרתי- אבל בטח אם משקשקים את כל המרכיבים יחד בצנצנת קטנה- יוצא אותו טעם במחצית המאמץ.\n\n\n\n\n \n\n\n\n\nהרוטב הזה כל כך טעים שהוא מאציל מטובו על כל ירק שבנמצא, אפילו על ה-kale! (כאן בתוספת פלפל אדום טרי חריף)\n\n\nהוא יהיה נפלא עם אספרגוס, סלק , אנדיב ועוד- ויתחבר יופי לגבינות (כחולה, עזים, פטה) ולעשבי תיבול\n\n\n \n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/05/22/green-meat-salad/": "זה משה, חיית המחמד החדשה שלי מכורח. לא בדיוק מחמד.\n\n\nמ. טוענת שזוהי עונת החיזור שלו ושזו הסיבה בגללה משה מסתובב כאן קבוע בגינה, מרגיש כבשלו.\n\n\nאם כך חברים, לא נותר לי אלא להסיק שמשה מחזר \nאחריי.\n\n\nודוקא הייתי מעדיפה שיתמקד בבנות מינו תרנגולות הודו- בר עסיסיות וגאות במקום להדס בבטחה אל מול חלון חדר העבודה שלי. מוותרת על הפתאומיות בה מגיחות רגליו הכחלחלות באיטיות מצמררת מאחורי מסך המחשב (וגורמות בכל פעם ללב לדלג פעימה) ואחריהן גופו הגדול על נוצותיו ודבלולי עורו.  מוותרת על הקולות שהוא משמיע ועל צווחות הילדים (\"אמא, הוא מציץ לי לאמבטיה!!!\") וגם על ההזיות שתוקפות אותי מאז  הגיח לחיי , בהן עולים מיני רעיונות על דרכים יעילות ומהירות לסילוקו (יצירתיים אם תרשו לי להעיד על עצמי).\n\n\nאבל זוהי רק עונת חיזור וזה חולף\n\n\n\n\n\n\n\n\n\n\nסלט 'אם אין משה תאכלו סטייק'         \nלשני רעבים\n\n\nכשעושים מנגל \nתמיד\n רצוי שישאר קצת לסלט של מחר או של מחרתיים. זה יכול להיות כל דבר שטעים לכם בשידוך עם ירוקים, עשבים טריים ומה שדמיונכם או מקררכם מאפשר. קצת רוטב מעניין מעל ואתם מסודרים.\n\n\n2 נתחי בשר צלויים- פרוסים דק\n\n\n2 חפנים גדולים של ירוקים ( בתמונות: גרגר נחלים, עלי תרד קטנים)\n\n\n~ 1/4 כוס עשבי תיבול מעורבים (וכל המרבה הרי זה משובח)\n\n\n~ 1/4 כוס נבטים מכל סוג\n\n\n~ 1/2 כוס אורז חום מבושל (או משהו אחר מהזן המשביע או בלי בכלל…)\n\n\nירקות נוספים- צנוניות, עגבניות קטנות, שעועית חלוטה וכו'\n\n\nמהנדסים את הסלט על הצלחות בידי אמן ומזליפים בנדיבות מהרוטב-\n\n\nרוטב\n:\n\n\n1 כפית חרדל\n\n\n2 כפיות סויה\n\n\n2 כפות שמן-זית\n\n\n2 כפיות מים\n\n\n2 כפיות דבש\n\n\n1 שן שום כתושה\n\n\nמיץ מלימון קטן שלם- ועוד קצת לפי הצורך\n\n\n2 כפיות זרעי שומשום\n\n\nפלפל שחור גרוס טרי\n\n\nמערבבים הכל בצנצנת קטנה לקבלת רוטב ואחיד. מהכמות שמתקבלת ישאר קצת- שומרים במקרר לפעם הבאה.\n\n\n\n\nנ.ב.  למודאגים-  משה הוא בעל טעם שאינני מחבבת ולכן אין חשש שלא ימצא בסוף את בחירת ליבו ויעוף איתה בריא, פורה ומאושר אל עבר השקיעה\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/02/28/pink-beet/": ".\n\n\nסלק יושב במשבצת המוזרה הזו של דברים שאוהבים. או שלא. אין אולי.\n\n\nאני א ו ה ב ת.\n\n\nמתקתק ועדין עם צבע מאכל מהפנט מהטבע.\n\n\nקסמים אפשר לעשות איתו.\n\n\n\n\nסלק אפשר לבשל בהרבה צורות: \n\n\nבנייר אפיה\n (עטוף בנייר כסף): מקרצפים היטב, מזליפים טיפונת שמן זית ומלח ועוטפים טוב טוב. צולים-מאדים כשעה וחצי ב- 180 צלסיוס (לגודל בינוני. לגדולים מעט יותר).\n\n\nצלוי בתנור:\n קלוף וחתוך גס בתבנית עם הרבה שמן-זית, מלח ופלפל.  \nחום בינוני\n, הרבה זמן וערבוב של מדי פעם עד שמתקרמל ורך.\n\n\nעל מצע של מלח:\n מניחים סלקים שלמים על המלח ואופים בחום בינוני עד שהם רכים למשעי . חלקם החיצוני יהיה קוואזימודואי ולא אכיל אבל התוך נפלא.\n\n\nעל הגז:\n בשיטת הבישול המהירה \nשלי\n\n\n(ואפשר גם \nלא לבשל \nבכלל…)\n\n\n*   *   * \n\n\nוגם לאכול בהרבה צורות, כולן נ פ ל א ו ת :\n\n\n\n\n\n\n\n\nממרח חומוס/\nשעועית יפה תואר\n\n\nזה יכול להיות פשוט כמו מריחה על טוסט לארוחת ערב או אלגנטי בצלחת הגשה יפה לאירוח, מה שבטוח הוא שאף אחד אבל \nאף אחד\n לא יתעלם ממנו.\n\n\nזה \nגם\n טעים!\n\n\n1 כוס גרגרי חומוס/ שעועית מבושלים (מקופסאת שימורים טובה זה יופי!)\n\n\nחתיכה קטנה של סלק מבושל (אני מאמינה שקצת מיץ  מסלק חי מגורר יעבוד גם)\n\n\n1 שן שום קטנה קלופה\n\n\n1 כף שמן-זית\n\n\n1 כף טחינה גולמית\n\n\nמיץ מ- 1/2 לימון+ עוד לפי הטעם\n\n\n~ 1/2 כפית עלי רוזמרין ואורגנו טריים\n\n\nמעט מים לפי הצורך\n\n\nמלח ופלפל גרוס טרי\n\n\nמכניסים למעבד מזון וטוחנים יחד -חלק או גרגרי כשחפצה הנפש. מדללים במים לפי הצורך ומתבלים בלי בושה. בהגשה נחמד לפזר מעל מעט מהמרכיבים (חומוס או שעועית ומעט עשבי תיבול) וקצת שמן זית.\n\n\n\n\n.\n\n\n\n\n\n\nקינואה יפה בורוד\n\n\nבגלל שקבוע יש קינואה אצלי בזמן האחרון …\n\n\n1 כוס קינואה מבושלת וחמימה (שזה בערך 1/2 כוס לפני בישול)\n\n\n1 סלק מבושל בכל דרך- חתוך לקוביות קטנות\n\n\n1 כפית תרמילי כוסברה יבשה\n\n\nגרירת לימון- מתחילים בחצי ומוסיפים לפי הטעם\n\n\nמלח ופלפל גרוס טרי\n\n\nמעט שמן-זית\n\n\n קולים את גרגרי הכוסברה כדקה על מחבת נקיה בכדי שיפיצו טעם וריח. מועכים מעט הישר מעל לקינואה, מוסיפים את הסלק ואת גרירת הלימון ומתבלים. מערבבים ומזליפים מעט שמן זית.\n\n\nנ.ב. הסלק והקינואה רצוי להם להיות חמימים בכדי לתת ולקבל. בדיוק כמו אנו בני האנוש.\n\n\n\n\n.\n\n\n\n\n\n\nסלט כל טוב וקינואה ורודה\n  מנה אחת גדולה\n\n\nבטח שילך טוב עם קינואה חיוורת אבל אם יש ורודה באזור – הכי שוה!\n\n\n1 אנדיב- פרוס דק\n\n\n2 חופני נבטים מכל סוג שאוהבים\n\n\nחופן או שתיים של קינואה מבושלת\n\n\nחופן גרגרי רימון\n\n\n1 כף שקדים שבורים\n\n\nמיץ וגרירה מלימון- לפי החשק\n\n\nשמן זית בנדיבות\n\n\nמלח ופלפל גרוס טרי\n\n\nגילופי פרמז'ן אמיתית\n\n\nמודאים תיבול- שיהיה לימוני ורענן ובועט!\n\n\n\n\n.\n\n\n\n\n\n\n\n\nסלט עדשים, סלק ובצלים מקורמלים בבלסמי\n\n\nהאורחות שלי התמוגגו באושר מהסלט הזה, שיש בו מתיקות ומרקמים שונים שיוצרים ביחד יופי.\n\n\nלטעמי ילך מצוין גם עם קטניות אחרות ואפילו עם אורז מלא או גריסים.\n\n\n1/4 כוס עדשים חומות\n\n\n1 בצל סגול גדול- קלוף\n\n\n3 סלקים בינוניים- מקורצפים ושטופים\n\n\n1 כף שמן-זית+ עוד לצליה ולהגשה\n\n\n1 כף בלסמי\n\n\nמלח ופלפל גרוס טרי\n\n\nגבינת עזים רכה\n\n\nחופן עלי פטרוזיליה\n\n\nמחממים תנור ל- 180 צלסיוס/350 פרנהייט.\n\n\nקולפים את הבצל, חוצים ופורסים כל מחצית ל- 4-5 חלקים כך שחלק מהבסיס מחזיק אותם בכדי שלא תתקבלנה פיסות בודדות. מעבירים לנייר אפיה, מזליפים מעט שמן-זית ומתבלים במלח וסוגרים היטב. עוטפים בנייר כסף ומניחים על תבנית. חוזרים על כך גם עם הסלקים השלמים. מעבירים לתנור לשעה וחצי.\n\n\nבינתיים, מרתיחים מים בסיר קטן ומבשלים את העדשים כ-20 דקות או עד שרכות מספיק אבל לא מתפוררות. מסננים.\n\n\n קולפים את הסלק בעודו חמים וחותכים לפלחים. מערבבים יחד עם הבצל הרך והמקורמל ומזליפים מעל את הבלסמי ושמן- הזית .  כשעדשים מוכנות, מוסיפים אותן ומתבלים היטב.\n\n\nמעבירים לקערית שטוחה, מפזרים גבינת עזים ופטרוזיליה קצוצה. מזליפים עוד מעט שמן זית.\n\n\n\n\n*  *  *\n\n\nוהנה עוד כמה מתמונות, יפות מכדי לזנוח בצד, של ענייני סלק\n\n\n \n\n\nתפוזי דם וסלק: מאד ברקלאי. מסוג הסלטים שלא מתאגדים לחברת דן בצלחת אלא נשארים איש איש בעניינו. זה טעים, אני לא אומרת שלא, אבל לא מרגיש לי סלט. זה כן אחר, משפריץ רעננות ומרומם נפש כשחומרי הגלם ראויים. עוד הולך כאן אבוקדו, בצל סגול, נענע, פטה, זיתים\n\n\n\n\n\n\n.\n\n\nשבת שלום\n\n\nשיהיה לכם טוב,\n\n\nנסלח לכם גם אם אתם לא אוהבים סלק\n\n\n🙂\n\n\nהילה\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/06/13/purpl/": "וואלה! מהשבוע החולף\n\n\n\n\n\n\nף\n\n\nה\n\n\nלפני כמה שבועות נסעתי למספר ימים רחוק מהבית וכשחזרתי, גילתה העין שלי כמה שהעולם המוכר שמסביבי השתנה.  שוב כמו תמיד, הסתבר לי שכמה שלא אשתדל יום ועוד יום להסתכל על הסובב, להיות מודעת למחזוריות, לנשום את היופי הזה של הטבע, בשביל לראות באמת את השינוי כנראה צריך להתרחק.\n\n\nחזרתי לתקופה סגולה ומהפנטת. פתאום בכמה ימים, התמלאו העצים הערומים וכאילו ניתן איזה אות מסתורי מאי שם- \"סגולים- החוצה!\": מטפסי הויסטריות, צמחי הלבנדר, המוני סוגים של פרחים והעץ המדהים הזה בכניסה לבית שעד היום עדיין לא יודעת את שמו. נהרות של סגול.\n\n\nj\n\n\n\n\nך\n\n\nghgע\n\n\nאולי בגלל זה כשהלכתי לחנות בחרתי לי בהכי סגול שמצאתי- בכדי שיתאים לי הבפנים לבחוץ. חמוד הכרוב, מזכיר לי קצת את נס כד השמן של חנוכה. נראה קטן ותמים אבל האמת היא, שהכמות המתקבלת ממנו לאחר שפורסים או קוצצים אותו מרשימה ומספקת בהחלט.\n\n\nבשבועות שבאו אחרי צליתי אותו כאנטיפסטי, בישלתי כתוספת, קצצתי בסלטים והחמצתי בצנצנת. בין לבין הוקסמתי מהחלפות הצבע שלו שנעות בין ורוד זרחני ובין סגול קדורני- תלוי באופן הבישול בה בוחרים.   בינתיים, העץ שבכניסה כבר שכח את הסגול שלו והטבע נכנס לו לתקופה אחרת לגמרי אבל אני עדיין מבשלת כרוב כי גיליתי שהוא לא רק מין נס קטן שכזה, הוא גם סוג של קסם.\n\n\nך\n\n\n\n\nל\n\n\n \n\n\n\n\nכרוב מבושל מתקתק\n\n\nתוספת זריזה וזרחנית שניתן למצוא אצלי הרבה בזמן האחרון. \nנורא טעים עם קציצות.\n\n\nאוכלים בכל טמפרטורה שבא (הפינוק שלי זה קר עם גבינת קוטג')\n\n\n1 ראש כרוב סגול קטן\n\n\n1 אגס או תפוח\n\n\n1/4 כוס יין אדום או לבן- מה שיש\n\n\n3 כפות שמן-זית\n\n\n2 כפות דבש\n\n\nמיץ מלימון שלם\n\n\nמלח ופלפל טרי\n\n\nחופן חמוציות\n\n\nחוצים את הכרוב לשניים, מסירים את הענף הקשיח במרכז ופורסים לרצועות גסות של כס\"מ.\n\n\nמקלפים את האגס או התפוח, מגלענים וחותכים לקוביות.\n\n\nמעבירים את הכרוב והפרי לסיר רחב ומוסיפים את כל שאר המרכיבים+ 1/4 כוס מים. מביאים לרתיחה, מערבבים ומכסים. מבשלים על אש בינונית  עד שכל הנוזלים מתאדים והכרוב רך. אני אוהבת לחרוך מעט את התחתית (כלומר לבשל דקותיים לאחר שהתאדו כל הנוזלים), כי התבשיל נחרך מעט ומקבל טעם קרמלי.\n\n\nמתקנים תיבול לפי הטעם: צריך להיות מתקתק- חמוץ- מלוח.\n\n\nאוכלים חם, פושר או קר. נשמר מצוין. \n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/11/28/brussel-sprouts/": ".\n\n\nילד, אני אומרת לנמברטו, ספרים זה דבר נפלא- ברגע שתקרא יותר יפתח בפניך עולם קסום\n\n\nאני יודע את זה כבר, אומר הילד שלי ביבושת, אני פשוט לא אוהב את זה!\n\n\nהוא השתפר מאד בקריאה, כותבת לי המורה קיית,  צריך רק להקפיד על קריאה בבית\n\n\nהאתגר הוא, אני עונה לה, לגרום לו \nלאהוב את זה\n ולא לעשות את זה רק כי צריך\n\n\n.\n\n\n\n\n.\n\n\nאותו דבר עם כרוב  ניצנים-\n\n\nאתם כבר יודעים שהוא טוב עבורכם\n\n\nעכשיו \nרק\n צריך לגרום לכם לאהוב אותו\n \n\n\n.\n\n\n\n\n.\n\n\nשלב ראשון במשימה הוא לשים ידכם על כרוב ניצנים \nטרי\n\n\nעכשיו העונה כך שצריך להצליח לכם\n\n\n\n\nמשהנחתם- הנה שלושה דברים שטעים לעשות  \n\n\n*\n\n\nנטורל בייבי\n\n\n\n\n\n\n.\n\n\n\n\nסלט של כרוב ניצנים דק דק בפטה, לימון וגרעיני חמניות            \n \n2 מנות\n\n\nאין בעיה להכין כמות גדולה ולשמור במקרר\n\n\nבמחוזותי אוכלים אותו לא מעט כך- פרוס דק דק ומתובל, בדיוק כמו אחיו הבכור, הכרוב. הנה אחד שאני אוהבת במיוחד:\n\n\n6-8 כרובי ניצנים גדולים\n\n\nמיץ  וגרירה מחצי לימון עסיסי\n\n\nמלח\n\n\n2-3  כפות שמן-זית\n\n\n2 כפות פטה מפוררת\n\n\n2 כפות גרעיני חמניה קלויים\n\n\nפורסים את כרובי הניצנים דק דק.  זורים מלח ומיץ לימון ומעסים מעט עם הידיים. בנתיים מכינים את שאר חומרי הסלט. מוסיפים הכל ומערבבים היטב. צבודקים תיבול ומתקנים במידת הצורך-צריך להיות לימוני ווכרובי.\n\n\n\n\n*\n\n\n \nצלוי מדורה\n\n\n\n\n\n\nכרוב ניצנים צלוי בתנור\n\n\nככה אני אוהבת אותו, חרוך בקצוות עם קצת טעם של מדורה. אפשר לצלות מעט פחות ולותר על האפקט. כך או כך זה פשוט טעים\n\n\n 1/2 קג' כרובי ניצנים שטופים\n\n\n2-3 כפות שמן זית\n\n\n1 כף חומץ אורז\n\n\n1 שן שום גדולה כתושה\n\n\nמחממים תנור ל- 200 מעלות צלסיוס/400 פרנהייט\n\n\nמערבבים את כל המרכיבים בתבנית וצולים כ- 20 דקות. מכבים את התנור, מכסים בנייר כסף ומשאירים בתנור החם לריכוך סופי.\n\n\nמגישים חם או פושר עם או בלי פרמז'ן מגוררת מעל.\n\n\n*\n\n\nמטוגן  ומתפצפץ\n\n\n\n\n עלעלים פריכים ולימוניים\n\n\nבאחת ה\nחביבות\n עלי בסאן פרנסיסקו, אפשר למצוא את זו בתפריט כדרך קבע. אנחנו ת מ י ד מזמינים ועכשיו, אחרי כל השפריצים של השמן שחלקם עדיין על התקרה, נזמין גם נזמין!\n\n\nמדובר באחד מפלאי עולם- עלעלים ירוקים, פריכים ולימוניים- נשנוש אולטימטיבי ליד בירה או כוס של יין.\n\n\nעושים כך:\n\n\nקוטמים את בסיס הכרובונים ומפרידים בעדינות את עלי הכותרת. מחממים סיר קטן עם שמן ומטגנים את עלי התפרחת עד שמזהיבים- זהירות זה משפריץ!\n\n\nמוציאים לנוח על מגבת נייר, זורים מלח-ים ומגררים קליפת לימון טריה מעל. מגישים מיד או אפילו קצת אחרי.\n\n\n\n\n*\n\n\n*\n\n\n\n\nומכירת סוף שנה אצל מיכל האהובה שכליה הם חלק בלתי נפרד מ'ביסים'-\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/05/10/cabbag/": "סבירות גבוהה לכך שאני לא מחובבות ה'גדג'טים'- צעצועי המטבח,  נעוצה בעובדה הכאובה  שהמטבחים הביתיים שלי היו מאז ומתמיד נורא קטנים ( את זה במנהטן אפילו אי אפשר להכניס להגדרה הזו) תמיד קערה בתוך קערה בתוך  וחוסר של מקום. ואולי זה ההרגל מהמטבח המיקצועי שבו הסכין  היא הכלי שעושה את מרבית הפעולות.\n\n\nאבל בחודש שעבר נמס לבבי ורכשתי לי \nצעצעוע\n חדש. מנדולינה רצינית היא אביזר יקר ואימתני בגודלו אך הצעצוע לעומתה, מתקפל, מעוצב וכמעט שלא תופס מקום.\n\n\nובכדי לחנוך את הגעתו החלטתי לנסות ולהכין את סלט הכרוב הסגול והאשכולית האדומה המקסים של ה-  \nSlanted Doors\n , המסעדה אליה בסוף אנחנו לוקחים את כל האורחים שלנו מישראל כי מה לעשות סטייל גדול אין פה (בברקלי) ובה יש קצת מזה, אוכל טעים וגם קצת נוף.\n\n\nכמו שקורה רבות עם 'מתכוני מסעדות',  המתכון לא ממש נתן את הטעמים האמיתיים (נכון מעצבן שנותנים מתכונים מוחסרים?!) אבל עם כמה תוספות כמו מיץ האשכולית וליים הגעתי קרוב.\n\n\nהסלט המקורי מכיל גם אגוזי פקאן מסוכרים אשר טרחתי להכין אבל חשבתי שממש לא היה שוה. אפשר להשתמש בקנויים אם רוצים.\n\n\n\n\n\n\nסלט כרוב, אשכולית ונענע\n                                בהשראת \n  Slanted Doors\n\n\nאוי כמה שאני אוהבת את הסלט הזה. אין מצב שאני אהיה שם ולא אזמין אותו. הוא רענן וקריספי וחריף ומתוק. פשוט טעים.\n\n\nאת הסלט הזה יש לערבב ולהגיש מיד אחרת הכרוב מתחיל לנבול והאשכולית להפריש מיצים. חוץ מזה לא בטוח שתצטרכו את כל כמות הרוטב, אז להתחיל עם פחות ולטעום.\n\n\nהו כן, למי שגר פה יש אפשרות להוסיף גם \nג'יקמה\n. אני שכחתי.\n\n\n כרוב אדום (במשקל של בערך 300 גר.)- פרוס דקיק למהדרין\n\n\n1-2 גזרים מגוררים גס\n\n\nנענע פרוסה לפסים דקיקים  (תתחילו מעלים משני ענפים ותמשיכו לפי הטעם)\n\n\n1-2 אשכוליות אדומות 'מפולטות' (תמונות התהליך למטה)\n\n\nלרוטב:\n\n\n3 כפות סויה\n\n\n2 כפות חומץ אורז\n\n\n1/2  1 כפות סוכר\n\n\n1 כפית שום כתוש\n\n\n1 צ'ילי אדום, נקי מגרעינים וקצוץ קטן\n\n\n2 כפות שמן רגיל\n\n\nמלח ופלפל טרי\n\n\nמיץ מליים שלם\n\n\nמיץ מאשכולית אחת – אחרי  ה'פילוט' לסחוט חזק את מה שנשאר\n\n\nמה הוראות?! מערבבים.\n\n\n\n\n\n\nמספיק מובן, לא?~!\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/04/29/coconut/": ".\n\n\n..\n\n\nוכך בערבו של יום העצמאות התייחדנו לנו אני ווירוס הבטן הקטלני שלי. האמת היא, שאילולא שמעתי על עוד כמה בריות הסובלות מסימפטומים דומים, הייתי ודאי משוכנעת שזוהי תוצאה ישירה של עצבות יום הזכרון שנפלה עלי קשה במיוחד, לאחר שנים רבות של העדרות מהארץ. אבל לא, סתם וירוס בטן. אחלה אחלה זמן לוירוס בטן.\n\n\nומשום שיש אנשים שדואגים לי ולמחסורי, זכיתי בערב יום שישי לפיצוי בדמות מנגל כהלכתו בבית חברים- שיפודי פרגיות עסיסיים, קבבים בפיתות תפוחות, סטייקים טובים וכל מה שנחוץ לעם בכדי להתמזג כליל עם תחושת החג.\n\n\nואחרי יומיים של בשר, מה טבעי יותר מצורך בירקות? פשוט ירקות\n\n\n.\n\n\n\n\n.\n\n\nגעגועים לטעמים הודיים מוכרים ממסעדת הבית שלנו בברקלי, באו לי אחרי שיחה עם יפעת, בה היא הזכירה לי מרינדה רווית תבלינים שנהגתי להכין בעבר וכבר מזמן לא. והגעגועים האלו, בשילוב עם ארגז הירקות הקבוע שאיכשהו הצליח להפתיע כשהמקרר מלא עד אפס מקום, הולידו את התבשיל הטעים הזה.\n\n\nאין בו כל יומרה להיות אותנטי, רק שילוב של תבלינים חמים וחלב קוקוס, כרובית בשפע ועלים ירוקים. מגישים עם אורז נקי ונהנים. לירוק שמופיע כאן אצלי קוראים \nקייל\n ועליו משוננים קמעה וסגלגלים לפרקים. לא ראיתי אותו בחנויות (זהו יופיו של הארגז) ולכן ירוקים כמו תרד ומנגולד יהוו תחליף מצוין.\n\n\n..\n\n\n..\n\n\n\n\nתבשיל כרובית בחלב קוקוס\n    4-6 מנות\n\n\nמחזיק מצוין במקרר.\n\n\n1 בצל קצוץ\n\n\nשמן\n\n\nכרובית בינונית מופרדת לפרחים\n\n\nכ- 2 כוסות ירוקים קצוצים (קייל, תרד, מנגולד)\n\n\n2-3 שיני שום קצוצות דק\n\n\nפלפל אדום חריף קצוץ – לפי הטעם (אני למשל מוצאת אותם לא חריפים מספיק)\n\n\nתערובת תבלינים: 1 כפית זרעי כוסברה כתושים, 1/2 כפית כמון טחון, 1/4 כפית קינמון, 1/4 כפית הל טחון, 1/4 כפית ציפורן טחון\n\n\nמלח ופלפל גרוס טרי\n\n\nעלה דפנה\n\n\n1/2 כוס חלב קוקוס\n\n\nמיץ לימון טרי -לפי הטעם\n\n\nמזהיבים את הבצל במעט שמן. מוסיפים את התבלינים ומטגנים יחד כדקה. מוסיפים את פרחי הכרובית, השום ושתיים- שלוש כפות מים ומבשלים יחד מכוסה. כשהכרובית התרככה מעט, מוסיפים את הירוקים ומערבבים היטב. אחרי כמה דקות, כשאלו מתחילים להתרכך מעט מוסיפים את חלב הקוקוס והצ'ילי, מערבבים תוך רתיחה ומסיימים במיץ לימון טרי. טועמים ומתקנים תיבול. מגישים עם אורז לבן.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/04/18/califlower/": "אחות של באה לסוף השבוע. (יש!!!! היא מפרגנת לנו לילה רומנטי בסאן-פרנסיסקו) מופלאה כבר אמרתי רק שיש בעיה. היא מאלו שאוכלים צמחים. צמחונית, זאת אומרת.\n\n\nושלא תבינו אותי לא נכון- אין לי בעיה עם ירקות, נהפוכו… רק בבקשה שיתלוה אליהם איזה נתח קטן של בשר.\n\n\n\n\n \n\n\nלארוחת יום השישי הגיע גם אורי בן-הדודה מסטנפורד. הוא מצידו, אינו אוכל חלב עם בשר וכך נקבע גורלה של ארוחת הערב. בצהרי השישי, פיטרלתי לי ב-  berkeley bowl והעלתי בחכתי כרובית סגולה (בעלת טעם כרוביתי רגיל לגמרי) וגם \nאת זה\n – ששמם כאן הוא garlic chives  וכשהם טריים הם יפים עד כאב.\n\n\n \n\n\n \n\n\nהאיש העמיס על צלחתו קציצות ובצע אחת. הוא הסתכל עליה בעין עקומה ואמר בקול הז'וז'ו שלו*: \" באמא שלי, מה זה החארטה הזה?!\"  וכשאכזבתו גברה עליו למשמע התשובה, הוא הוסיף בעצב אמיתי: \"תגידו לי השתגעתם… מה אני צב?! \"\n\n\n זה היה מאד מצחיק ומאד משקף את הלך הבית הקרניבורי הזה, כי כמו שאמרתי לליהיא אם לעמוד ולטגן- אז שלפחות יהיה בזה קצת בשר!\n\n\n* אתם צריכים להבין, כאשר יצאנו למסע הארוך הזה את הארץ, ז'וז'ו חאלסטרה היה הכוכב היסטרי בארצנו והאיש עדיין תקוע איתו ועם החמישייה הקאמרית\n\n\n\n\n\n\nקציצות כרובית\n    בערך 20 קציצות\n\n\nהמופלאה ליחכה אחת ואמרה  \" אוי טעים.. קריספיות\". אח\"כ היא אכלה עוד בערך 5 שזו מחמאה  ממש מ ד ה י מ ה ממישהיא שנסתמת בדר\"כ אחרי שני ביסים.\n\n\nהכרובית יכולה להיות בכל צבע שהוא ואם אין בהישג ידכם את  'עירית השום אללה יסתור איזה שם' כדאי להשתמש בעירית או בצל ירוק קצוץ וטיפונת שום.\n\n\n\n\n\n\n\n\n\n\n1 ראש כרובית מפורק ומאודה קלות (רצוי שתשאר בכרובית קצת קשיחות)\n\n\nבערך 15 גבעולי שום העירית קצוצים דק – ואם אין ראו הערה למעלה\n\n\n2 ביצים\n\n\nצרור קטן של פטרוזיליה -קצוץ\n\n\nצרור קטן של כוסברה- קצוץ\n\n\n1/4 כוס קמח תופח\n\n\nמלח ופלפל טרי\n\n\n2 כפות גדושות מאד של קרם פרש\n\n\n1/4 כוס גבינת פרמזן מגוררת\n\n\nפירורי לחם משובחים\n\n\nהערה של לפני: מאחר והתערובת מכילה חתיכות כרובית לא אחידות, היא לא תמיד 'קלה לניהול'.  אל לחץ!\n\n\nקוצצים קלות את הכרובית המאודה ומערבבים בקערה עם שאר החומרים. אם העיסה דלילה מכדי לצור כדור, יש להוסיף לה עוד מעט פירורי לחם.  יש לדעת:  גם אם הבלילה לא מחזיקה ממש- ציפוי פירורי הלחם יתן לה חיזוק. השיטה שמצאתי מועילה במיוחד היא לצור כדור עגול, לגלגל בפירורים ואז לצור את הצורה השטוחה של הקציצה. לפעמים יש צורך בטבילה נוספת.\n\n\nמחממים שמן במחבת רחבה ומטגנים ככל שאר הקציצות. רצוי להפוך בעזרת 2 מזלגות.\n\n\nוכן, במקרה הזה טיגון יתר עדיף. הן יוצאות הרבה יותר קריספיות.\n\n\n\n\nנ.ב. וכן, לא נדמה לכם… הכרובית הסגולה 'מחליפה' צבע אחרי הבישול ונהיית יותר כחולה ודהויה.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/12/15/stuffed-swiss-chard/": "יודית, השכנה האהובה עלי מהילדות, היתה אומרת: \" ילדים זה כמו טשולנט. אתה יודע מה הכנסת- אתה לא יודע מה יצא\". נזכרתי בזה השבוע דוקא בגלל \nרימון\n.\n\nל\n\n\n\n\nj\n\n\nעל מדף הספרים בחדר הילדים יש את 'העכבר והתפוח'. מוסר ההשכל שלו הוא שאם מחכים בסבלנות- בסוף הכל נהיה טוב. מהחיים אני יכולה לבשר לעכבר שהטריק הזה לא ממש עובד אבל נו, ספר ילדים וכזה ולכן העכבר מקבל בתמורה לסבלנותו את התפוח 'הכי מתוק, הכי עסיסי והכי פיצוחי' שאכל מעודו. אני לעומת זאת,  בתמורה ל- 2.5 $ ובלי סבלנות אחת לרפואה, קיבלתי השבוע את הרימון הכי מדהים שאכלתי בחיים שלי.\n\n\nרימון הוא קצת כמו טשולנט- אתה יודע כמה עולה אבל לעזאזל, אף פעם לא מה \nבאמת\n קורה שם בפנים.\n\n\n v\n\n\n\n\n\n\nk\n\n\nאת הרימון המהמם הזה, קניתי בשוק האיכרים ממש לפני שרכשתי שלושה צרורות של מנגולד צבעוניים שקראו לי מהדוכן שלהם: 'הילה הילה אנחנו שלושה בחמש, אל תלכי!'. הם היו כל כך יפים שלא יכולתי להפנות להם גב. מהלם הכמות, שאלתי את ההיא בקופה מה היא עושה איתם. 'הכי טוב איתם פשוט שום ושמן-זית' היא אמרה. שום-שמן-זית אני יודעת כבר בעל-פה, לכן החלטתי על ממולאים וכמחוה לרימון המופלא ההוא שמעט ממנו נח על השיש ממש לידי, הם קיבלו קצת חמוץ וקצת מתוק ורוטב ורדרד-שקוף ועדין כזה. האיש ואני נהנו עד כלות.\n\n\n h\n\n\n\n\n\n\nל\n\n\nבניגוד לדיעה הרווחת שממולאים זה ימבה עבודה, אלו לקחו ממש מעט. אולי משום שעלי המנגולד הם מקומטים כאלו ולא יושבים לך על המצפון עם קיפולים יפים ומוקפדים. אפשר פשוט ל'קמט'  אותם באלגנטיות ולבשל.\n\n\n l\n\n\n\n\nף\n\n\n\n\nעלי מנגולד ממולאים\n\n\n10 עלי מנגולד גדולים\n\n\nלמלית:\n\n\n200 גר' בשר בקר טחון\n\n\n2 שיני שום גדולות -קצוצות\n\n\n1/2 כוס ארבוריו (אורז ריזוטו) -שטוף\n\n\nמלח ופלפל טרי\n\n\n3 כפות דבש\n\n\n2 כפות רכז רימונים\n\n\nקורט נדיב של פלפל אנגלי טחון\n\n\n————–\n\n\nלרוטב:\n שמן זית, מיץ מחצי לימון (+ עוד לפי הטעם), זילוף דבש,  מלח ופלפל, קורט נדיב של פלפל אנגלי טחון ו- 1/4 רימון מופרד לגרגרים*( לא חובה)\n\n\nחותכים מכל עלה את הגבעול העבה והקשה (תמונה למעלה). מערבבים יחד את כל חומרי המלית ומתבלים. מניחים את שני חלקי העלה המופרדים מחיתוך הגבעול- אחד על השני, ממלאים בכף גדושה מלית, מקפלים ומגלגלים.\n\n\nמזליפים מעט שמן-זית במחבת שטוחה ומניחים את גלילי המנגולד בצפיפות. מזליפים מעל שמן זית בנדיבות, מתבלים במלח ופלפל, מיץ לימון, מעט דבש ופלפל אנגלי. מוסיפים מים, מביאים לרתיחה ומבשלים מכוסה על אש בינונית כחצי שעה.  מכבים את הלהבה ומכסים את המחבת במגבת. מחכים חמש דקות ואוכלים!\n\n\n* את גרגירי הרימון הוספתי בהתחלה וצבעם דהה, לכן כדאי להוסיף אותם ממש בסיום הבישול.\n\n\n\n\nף \n\n\n\n\nמרק עדשים ומנגולד \n \nברוסקטה\n \nעם צימוקים ויין \n\n\nח\n\n\n\n\nאהבתי\n \nטוען...\n\n\n\n\nקשור",
  "https://bissim.com/2015/03/15/vegi-stuffed-chard/": ".\n\n\n\n\n–   –   –\n\n\nכשאת נכנעת לילדה שלך בת ה- 12 וקצת ונותנת לה את המצלמה שלך כי היא נשבעת שהיא תשמור עליה, שגם אחרים מביאים ושבחיי היא אחראית מספיק. כשהיא מצליחה בסוף לרכך אותך וגם אותו בטיעון המחץ שהיא בוגרת מספיק להשאר עם האחים שלה לבד בבית אז למה לא סומכים שהיא בוגרת מספיק להלוות מצלמה. כשאת עושה את זה עיניים, אל תתפלאי שהמצלמה חוזרת שבורה.\n\n\n!\n\n\nואל תקטרי שאת חודש וחצי בלעדיה. אוקיי, תקטרי קצת כי באמת שמגיע לך. ואז פשוט תפעילי דמיון ותשתמשי במצלמה של הנייד שלך. וכשהחיים נותנים לך לימונים תעשי לימונדה וכשהם נותנים לך מנגולד- תכיני ממולאים צמחוניים. כי עם בשר כבר עשית מליון פעם.\n\n\n \n–   –   –\n\n\n\n\n\n\n\n\n\n\n\n\n\n\n\n\n\n\n–   –   –\n\n\n\n\nעלים ירוקים ממולאים- צמחוני \n   כ-15 יחידות\n\n\nשלא כמו \nבמתכון הזה\n, הגלגול בממולאים האלו הוא קפדני והתוצאה דומה במראה לעלי גפן ממולאים. אם אין בהישג-יד עלי מנגולד קטנים ורכים אפשר לגלג עלי גפן שעונתם היא בדיוק כעת.\n\n\nתבלו בעוז, דכאו את הדחף להוסיף עוד קצת מים ותקבלו מגולגלים קטנים ועדינים שכיף לאכול.\n\n\n–   –   –\n\n\n1/4 כוס קינואה- מושרת במים לחמש דקות, שטופה ומסוננת\n\n\n1/4 כוס אורז- שטוף ומסונן\n\n\n1 עגבניה -מגוררת ללא קליפתה\n\n\n1 לימון- גרירת קליפה (לא לותר!)\n\n\n3 ענפי בצל ירוק- קצוצים\n\n\n2 ענפי נענע טריה- עלים בלבד קצוצים\n\n\nחופן כוסברה- קצוץ\n\n\n1 כף צימוקים/ חמוציות- קצוצים דק\n\n\n1-2 כפות צנוברים- קצוצים\n\n\n2 כפות שמן-זית\n\n\nמלח ופלפל טחון טרי\n\n\nמעט צ'ילי יבש- לטעם\n\n\n1/2 כפית פלפל אנגלי טחון\n\n\nמערבבים את כל מרכיבי המילוי יחד ומתבלים היטב.\n\n\nאת עלי הגפן ממלאים \nכך.\n\n\nאת עלי המגולד הצעירים כך:\n\n\n\n\n1. מניחים את העלה כשצידו החיצוני והנאה כלפי מטה.\n\n\n2. בעזרת סכין חותכים את הגבעול הרחב מצידיו, עד לחלק בו הוא נהיה דק ורך יחסית.\n\n\n   * טיפ שעוזר בגלגול עלי המנגולד: לאחר חיתוך הגבעול הקשה, מגלגלים בעדינות את העלה באזור הגבעול העדין שנותר. זה יעזור להגמשתו ולגלגול קל ונוח יותר.\n\n\n3. מעלים דופן על דופן כך שהעלה 'יסגר' למקשה אחת\n\n\n4. מניחים כפית גדושה בחלקו התחתון של העלה (החלק 'הגזור') ומקפליפ את תחתית העלה כלפי מעלה, על המילוי\n\n\n5. מקפלים את שולי העלה פנימה\n\n\n6. מגלגלים לסיגר מהודק ככל הניתן\n\n\nהמילוי צריך להיות אחוז היטב בסיגר. אם יש קרעים, ניתן להניח במקום חתיכת עלה אחר, שיאטום את הקרע.\n\n\n–   –   –\n\n\nשמן-זית\n\n\nמיץ מלימון גדול ועסיסי\n\n\n1/3 כוס מים\n\n\nכ- 2 כפות דבש\n\n\nמלח\n\n\nמכינים מחבת או סיר שיכיל בצפיפות את כל כמות העלים שיגולגלו.  כ- 15 עלים מספיקים בצפיפות במחבת קטנה\n\n\nמזליפים מעט שמן-זית בתחתית הסיר ומניחים את העלים המוכנים בצפיפות זה לצד זה, כשהפתח כלפי מטה. זה ימנע את פתיחתם בעת הבישול.\n\n\n מזליפים מעל לעלים הממולאים דבש ושמן-זית, מוסיפים מיץ לימון ומים ומפדרים במעט מלח. מביאים לרתיחה, מכסים ומבשלים כ- 20 דקות על להבה קטנה מאד. כשכל המים התאדו (כדאי לבדוק בעדינות שהמילוי רך ומוכן), מכסים במכה ובמגבת ונותנים לנוח כעשר דקות.\n\n\nאוכלים חמים.\n\n\n–   –   –\n\n\nאת גבעולי המנגולד לא זורקים \n\n\n\n\n \n\n\nאת גבעולי המנגולד שוטפים וחותכים למקלות. מקפיצים שיני שום פרוסות דק ופלפל חריף (כמו הלפניו) פרוס במחבת עם שמן-זית. מוסיפים את הגבעולים החתוכים, מתבלים במעט מלח, מוסיפים מעט מים ומבשלים מכוסה עד שהמים מתאדים והגבעולים רכים לאכילה. מזליפים עוד קצת שמן זית בהגשה ואוכלים בכל טמפרטורה שרוצים.\n\n\n–   –   –\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/04/29/tomatoes-burgul-salad/": "דוקא כשהיו לי מחשבות כפירה בעניין שתילת גינת הירק, באה זאתי ובילגנה לי הכל-  חשבתי לעצמי, יש לנו פרויקט אחד רציני שמתקרב הקיץ ועוד כמה סמי-רציניים וממילא הילדים נותנים לי בסוף לעשות את כל העבודה.  אבל  ב ד י ו ק אז, כשכבר סגרתי עם עצמי את הקצוות, הגיעה הילדה ואמרה: נו אמא, מה עם הגינה? צריך לשתול. אמרתי אה בה. אמרה נו בבקשששההההה. אמרתי טוב.\n.\n\n\n\n\n\n\n.\n\n\nהפשלנו כולנו שרוולים . כולנו זה אני והדרדסים כי אצל אב הבית, גינה נמצאת באותה משבצת עם מטבח ותיקונים תחת הכותרת 'לא מומלץ'.\n\n\nאתם יודעים איך זה ילדים- כל אחד עושה מה שבא לו מתי שבא לו. הקטן עסוק בלדחוף משאית עם עפר שאסף באיזשהו מקום לא חוקי ולדרוס בדרך שתילים ורגליים של אחרים ובשארית הזמן עסוק בריכוז בחפירת בורות במיקום אקראי ואף מזיק. \"יותם תפססססססיייק! אממממא הוא הורס!!!\", נמברטו עסוק בללחום במשאית מאחוריה ניצב אחיו הצעיר, לחפור בורות במיקום אקראי ואף מזיק ולהתעקש להרים מעדר ששוקל בערך כמוהו וילדתי עסוקה כתמיד בלהיות דומיננטית, צודקת ובעלת המילה הראשונה והאחרונה ( של מי הגנים האלו, של מי?!) (מי שאמר שהם שלי מתבקש לעזוב את המקום ברגע זה) (נו נו אני לא צוחקת)\n\n\nוכך  אנחנו שותלים, אמא אחת ושלושה ילדים, גינת ירק קטנה- ארבעה סוגי עגבניות, קישואים, אפונה, מנגולד וחסות.  וגזרים, כמו אלו ששותלים בכל שנה ואף פעם לא מגיעים אליהם לפני החפרפרות.  מכניסים לגומות, מהדקים ומשקים. בינתיים הם כאן. בינתיים הכל בסדר. תזכרו לשאול אותי מי בועד גינה בעוד חודשיים-שלושה.\n\n\n.\n\n\n\n\n.\n\n\nכששותלים עגבניות נהיה תמיד חשק עצום ורב לאכול \nעגבניות\n, במיוחד כשהשווקים מתחילים להתמלא באלו האדומות והמתוקות ובאלו הצבעוניות ועוד יותר במיוחד כשיעל מספרת לי על סלט הבורגול שהכינה, שהוא מן בן דוד של ה'טאבולה' עם טעמים מוכרים וטריים של סלט עגבניות. מסוג הדברים האלו שלא ממש מצריכים מתכון מסודר אבל כיף ונעים להזכר בהם ועוד יותר לאכול אותם.\n\n\n.\n\n\n\n\n.\n\n\n\n\nטאבולה עגבניות ובזיליקום\n\n\nהסלט הזה לא מחכה לכם-  אתם מחכים לו! אוכלים אותו ישר טריטרי ורענן, כשהבזיליקום עדיין ירוק וריחני והעגבניות החתוכות עדיין מוצקות.  אם מפזרים מעל גבינת עזים רכה נהיה עוד יותר טעים.\n\n\n~ 1 כוס של בורגול מבושל  ומקורר -מתכון מ\nכאן\n\n\n4 עגבניות נאות ובשלות- חתוכות\n\n\nחופן עלי בזיליקום קצוצים\n\n\nחופן קטן של צנוברים קלויים\n\n\nשמן-זית\n\n\nמלח ופלפל טרי גרוס\n\n\nמערבבים ומתבלים בעוז. אוכלים מיד.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/09/02/kube-michal/": ".\n\n\nואם כבר  \nעגבניות \n–\n\n\n\n\nקבלו כמתנת סופשבוע-שמח את מתכון קובת הבורגול הצמחונית והקצת אחרת הזו שמיכל הכינה לי.  ככה הכינו הוריה וככה היא מכינה: הרבה חריף וירוק של כוסברה בשילוב עגבניות טריות שמתבשלות וממלאות את המטבח בריחות ממכרים. תחשבו מטבוחה עם בורגול שבאה בביסים רכים ומלאים בטעמים רעננים, מחומרים זמינים שיש בדרך כלל בבית.\n\n\nאין מצב שהמאכל הזה יזכה בתחרות מלכות היופי של המטבח אבל הוא בהחלט יקבל ציון לשבח בקטגוריות אחרות. טעים, שונה ולגמרי הולם את הקיץ!\n\n\n.\n\n\n\n\n\n\n\n\n\n\n\n\n\n\n\n\n.\n\n\n\n\nובעניין הבורגול- כמו בסלט הטאבולה השכיח, הבורגול מתרכך מהנוזלים שהוא סופג. במקרה הזה, נוזלי הריכוך באים מתבשיל העגבניות המתובל איתו לשים את הבורגול. ולא, לא צריך לבשל או לטגן.\n\n\nקובה בורגול צמחוני\n     כ- 16 יחידות\n\n\n * טעים לבוקר מאוחר, צהריים או ערב וגם ביום שאחרי.\n\n\n*\n\n\n~ 3 כפות שמן-זית\n\n\n1 בצל בינוני- קצוץ דק\n\n\n1 פלפל צ'ילי טרי- קצוץ דק (תלוי בסוג, בגודל ובהעדפה)\n\n\n4-5 עגבניות- מגוררות ללא קליפתן\n\n\n1 כף גדושה רסק עגבניות\n\n\nמלח ופלפל גרוס טרי\n\n\n1/2 כפית כמון\n\n\n1 כוס בורגול טחון דק\n\n\n~ 1/4 כוס סלרי אמריקאי- עלים פנימיים ובהירים -קצוץ דק דק\n\n\nצרור כוסברה קטן- קצוץ דק (גבעולים והכל)\n\n\n2 בצלים ירוקים- פרוסים דק\n\n\n.\n\n\nמחממים מחבת רחבה ומזהיבים את הבצל והצ'ילי, עם מעט מלח, בשמן-הזית. כשהבצל רך מוסיפים את העגבניות המגוררות ואת הרסק ומתבלים. מבשלים כ- 10 דקות בבעבוע- הרוטב צריך להיות סמיך מאד. (ראו תמונה מעל)\n\n\nנותנים לרוטב העגבניות להתקרר מעט בכדי שאפשר יהיה ללוש אותו בידיים עם הבורגול.\n\n\nאת הבורגול מכניסים לקערה רחבה ומוסיפים לו מחצית מרוטב העגבניות. לשים היטב יחד וכשכל הרוטב נספג בבורגול, מוסיפים את שאריתו ולשים בהתמדה. הבורגול מכן כאשר כל הנוזלים נספגו לתוכו והוא נעים לאכילה. אם נדמה שהוא עדיין לא רך מספיק, מוסיפים מעט מים וממשיכים ללוש.\n\n\nמוסיפים לבורגול האדום: סלרי, כוסברה ובצל ירוק. מערבבים היטב יחד ומתקנים תיבול.\n\n\nיוצרים קציצות מאורכות בעזרת היד ומגישים עם ירקות טריים פרוסים או כבושים.\n\n\n*\n\n\nואם כבר \nמיכל\n \n–\n\n\n(גם בשלנית וגם קדרית)\n\n\n\n\n.\n\n\n./\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/11/27/tomatoes-crumble/": ".\n\n\nתחילתו של קראמבל העגבניות החמאתי והנימוח הזה במטבחה של \nמיכל וקסמן\n המופלאה. למרות שהיה בוקר ולמרות שהיתה זו לי הפעם הראשונה במטבחה (ומן הראוי להיות מנומסים בפעם הראשונה), לא התאפקתי. דחפתי כפית קטנה למאפה הזהוב שזה עתה יצא מהתנור והתענגתי.\n\n\n.\n\n\n\n\n\n\nבבית, את זה שהכנתי בעצמי פשוט כי לא הצלחתי להתאפק, הגשתי לצד רוסטביף לחברים אהובים. ששת הילדים שהצטופפו סביב הסתפקו ברוסטביף ובתפוחי האדמה השחומים שהגיעו איתו אבל אנחנו הבוגרים, חפנו שוב ושוב קצת ועוד קצת מהעגבניות החמות והמתמסרות במתיקותן.\n\n\n.\n\n\n\n\n.\n\n\nהנה המתכון והנה \n'תוצרת בית'\n שלה- שניהם הנאה צרופה\n\n\n\n\n \nקראמבל מלוח של עגבניות     \n\n\n\n\n1 ק\"ג עגבניות שרי- חצויות\n\n\n2 כפות שמן זית\n\n\n1/2 כפית מלח גס\n\n\n1 כפית בלסמי איכותי (אם הבלסמי שלכם חמוץ מאד הוסיפו קורט סוכר)\n\n\n4 עלי מרווה קצוצים דק\n\n\n2 כוסות + 2 כפות  \nקמח\n (300 גר')\n\n\n200 גרם חמאה קרה חתוכה לקוביות\n\n\n1/2 כפית מלח גס\n\n\n1/2 כוס פרמזן אמיתי מגורר\n\n\nמחממים תנור ל-180 מעלות צלסיוס/ 350 פרנהייט.\n\n\nמערבבים היטב את העגבניות עם שמן הזית, המרווה והמלח. מפזרים את תערובת העגבניות בתבנית (30X20).\n\n\nמעבדים את חומרי הבצק במעבד מזון בעזרת פולסים מהירים במשך כדקה או עד שמתקבלים פירורים לחים ולא נשאר קמח יבש. אם אין מעבד מזון מפוררים את חומרי הבצק בין כפות הידיים עד שהם מעורבבים ומפוררים בפירורים לחים וחמאתיים. מפזרים את פירורי הבצק מעל העגבניות שבתבנית ואופים כ- 50-60  דקות במרכז התנור או עד שהפירורים מזהיבים ומיצי העגבניות מבעבעים מתוכם.\n\n\nמגישים חם או פושר. אפשר עם קרם פרש או עם שמנת חמוצה ליד.\n\n\n\n\nצילמה מיכל ווקסמן\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/12/04/tortilla-meal/": ".\n\n\nארוחת טורטיות נהייתה למשפחתית האהובה עלינו מאז חזרנו לכאן- צלחות קטנות עמוסות בצבעים וריחות ומרקמים, עם הטעמים המתפרצים והרעננים של הכוסברה וההלפניו וחמצמצות הליים, טורטיות רכות וחמימות והזכות לבחור מה לשלב בכל פעם.  את האוכל הזה למדתי לחבב בצעדים קטנים, תחילה בחשדנות של מי שאכלה פעמים רבות מדי במקומות שהס מלהזכיר ובהמשך, בחדוה חריפה ומרוגשת.\n\n\nיש כאן  מעט מקסיקני והרבה אינטרפטציות אישיות ולימוד תוך כדי התקדמות- מה שחשוב הוא  מה אתם אוהבים ואיך זה טעים לכם\n\n\nככה זה אצלנו-\n\n\n.\n\n\n\n\nטורטיות חמות וצלוחיות של: פלחי ליים\n, בצל סגול קצוץ דק, הלפניו פרוס דק דק לאלו שצריכים עוד זינג, שעועית חומה מבושלת ומעוכה מעט , גבינה מגוררת, שמנת חמוצה, חסה או כרוב לבן וסגול פרוסים דק\n\n\nוגם-\n\n\n\n\n.\n\n\nאבוקדו\n\n\nמת'יו, ידיד אנגלי ובשלן אגדי, לימד אותי כמה טריקים. ממנו למשל, למדתי שכשהאבוקדו טוב ממש, אין צורך להתעסק איתו יותר מדי. נותנים למרקם החלק והעשיר שלו לעשות את העבודה: מועכים קלות במזלג ומדגדגים עם טיפונת מלח. על פי תורת האנגלי, כשמכינים מעט מראש, ממקמים את גרעין אחד האבוקדואים במרכז הקערית ומכסים בניילון נצמד. כך נשמר הירוק הרענן. לי זה עובד.\n\n\n\n\n\n\n.\n\n\nסלסת עגבניות טריות\n\n\nכל עגבניה טעימה תתאים לענייננו- גדולה, קטנה או שרי. מכינים מראש בכדי לתת לטעמים להתידד ולתת לעגבניות להגיר מיצים.\n\n\n\n\n\n\n\n\nסלסת עגבניות טריות\n\n\n2 עגבניות עסיסיות- חתוכות לקוביות קטנות\n\n\nכ-1 כף בצל סגול קצוץ דק\n\n\nפלפל הלפניו קצוץ דק- לפי הטעם\n\n\n1 שן שום קטנה קצוצה\n\n\n1-2  כפות כוסברה טריה קצוצה\n\n\n1 כפית מיץ ליים או לימון\n\n\nמלח ופלפל גרוס טרי\n\n\nמערבבים הכל יחד- טועמים ומתקנים תיבול. מכסים ונותנים לעמוד בצד לספיגת טעמים.\n\n\n\n\n.\n\n\nסלסה חריפה\n\n\n בכדי לפתור את בעיית החריף שחלק אוהבים וחלקנו לא, מכינים לחוד גם סלסה חריפה- המקור נשען על טומטילס ובגרסת הכיסוי אני משתמשת בעגבניה ירוקה\n\n\n\n\n\n\n\n\n\n\nסלסה חריפה\n\n\n1 עגבניה ירוקה/ צהובה או רגילה\n\n\n1 פלפל הלפניו שלם על גרעיניו  (ועוד- אם רוצים חריף יותר)\n\n\nחופן עלי כוסברה טריים\n\n\n1 שן שום גדולה\n\n\n1 פלח בצל\n\n\nמלח ופלפל גרוס טרי\n\n\nמכניסים את כל החומרים לבלנדר ומרסקים עד לקבלת מחית (נוזלית מעט) חלקה וחריפה\n\n\n\n\n.\n\n\nסלסת מה שיוצא אני מרוצה\n\n\nבזו יש שילוב של מתקתק, מלוח, חריף וחמוץ- לפי הפירות שבעונה ומה שיש בבית\n\n\n\n\n\n\nסלסת מה שיוצא אני מרוצה\n\n\n2 קלחי תירס טריים- גרגרים בלבד\n\n\n1 מנגו לא רך מדי- קלוף וחתוך לקוביות\n\n\n1/4 אבוקדו- קוביות (לא חובה)\n\n\n1/2 פלפל אדום מתוק- חתוך לקוביות קטנות\n\n\nחופן עלי כוסברה טריים\n\n\nפלפל הלפניו קצוץ- לפי הטעם\n\n\n1 כף בצל סגול קצוץ דק\n\n\nמיץ מליים שלם\n\n\nמעט מלח\n\n\nמערבבים הכל- טועמים ומתקנים תיבול\n\n\n\n\n.\n\n\nירקות מוקפצים\n\n\nבארוחות רבות משתתפים אני מכינה גם את אלו, לטובת אנשים שמעדיפים חם ורך על טרי וכוסברתי\n\n\n\n\nירקות מוקפצים\n\n\n2 קישואים צעירים- פרוסים למקלות\n\n\n1 פלפל אדום- פרוס לרצועות\n\n\n1 כוס פטריות פרוסות\n\n\n1 בצל פרוס לפלחים דקים\n\n\n1 פלפל הלפניו פרוס דר (אם אוהבים חריף יש לפרוס עם הגרעינים)\n\n\nמחממים מחבת רחבה עם מעט שמן ומוסיפים את הבצל. מזהיבים על להבה גדולה ומוסיפים בהדרגה את רצועות הפלפל האדום, הפטריות והקישואים. מערבבים ומטגנים עד שהירקות זהובים ורכים- מתבלים במלח ובפלפל טרי.\n\n\nבשר/עוף/דג\n\n\n\n\nבדרך כלל את הבשר מכינים על האש בתיבול פשוט של מלח, פפריקה ומעט כמון- לאחר ההכנה נותנים לנוח חמש דקות מכוסה ופורסים לרצועות דקות\n\n\nדג ניתן לצלות על הגריל (שלם וממנו להוציא נתחים) או במחבת עם מעט שמן\n\n\n.\n\n\nמתכון לטורטיות ביתיות \n \n\n\n.\n\n\nב ת א ב ו ן\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/09/fenne/": "משמרות הלילה שלי ב- Bouchon Bakery, התחילו בשעה עשר בלילה והסתיימו בשמונה בבוקר. בהתחלה הגוף המום אבל אחר-כך הוא מתרגל לאיטו. הצ'ופר של עבודת הפרך הזו למעט השורה ברזומה, הריחות ומאפה הבוקר הכי מושלם שאדם יכול ליחל לו, היתה העבודה לבד בלי בוס על הראש ובקצב שלי.  פולחנים קטנים שמגדירים את הלילה כמו קפה ראשון כשהבצקים תופחים עם חתיכת לחם טריה מהמשמרת הקודמת.\n\n\nהיחידים שקטעו את בדידותי הטובה היו אנשי הפייסטרי שדהרו למאפיה בדיוק בשעה חמש בבוקר בכדי לאפות קרואסונים ושאר מאפים.  כך הפכה השעה חמש לשעת הפטפוטים. עם הזמן למדתי להכיר אותם באופן נעים: את זו שרבה כל הזמן עם החבר ועסוקה בדרמות, זו השקטה, המכונסת בעצמה שיודעת המון ועובדת כל- כך יפה וההוא, המתלמד הישראלי הגאה. אבל הכי הכי אהבתי את השעות עם ריצ'רד- הבוס של הפטיסרי.\n\n\nכי כשמבלים יחד בשעות הזויות של אישון לילה עם ככה וככה קפה בדם, רצון עז לישון והמון עבודה להספיק, רצוי שזה יהיה מישהו מצחיק ומעניין וקולני. כן, ואם אפשר איטלקי אז אחלה. היינו מספרים בישולים, מעבירים חוויות מטבח ומבקרים מסעדות. מדברים קצת על התינוקת שלו, קצת על שלי ובודקים (הוא. אני רק מסתכלת) האם קיפולי הקרואסון מושלמים היום או רק ככה ככה.\n\n\nאת המתכון הזה לסלט שומר מתקתק ושמח קיבלתי ממנו באחד הלילות הללו, בתמורה לסלט קינואה ועשבי תיבול שהענקתי לו. מאז זה הדבר הראשון שאני מכינה כשמגיע ראשון השומרים. יש מצב שאני קצת משוחדת בגלל הזכרונות אבל  בשבילי הוא הכי טעים ששומר יכול להיות…\n\n\n\n\n\n\n\n\nסלט שומר, תפוז וצימוקים\n\n\nאם משאירים את הבסיס של חמוץ מתקתק וקרנצ'י אפשר לשחק איתו משחקים: אשכולית  או קלמנטינה באגף ההדרים, אגס, חמוציות ועוד..\n\n\n1 פקעת שומר גדולה\n\n\n1 תפוז קטן\n\n\n1/2 תפוח אדום עם קליפתו\n\n\nחופן צימוקי זנטה- הם ממש קטנטנים\n\n\nמעט מעלעלי השומר הירוקים\n\n\nמלח\n\n\nמיץ לימון- בנדיבות\n\n\nשמן- זית\n\n\nחותכים את ראש השומר (החלק הלבן) לחצי ואז לפרוסות הכי דקות שאפשר. חותכים את התפוח לרבעים, מנקים מהליבה ופורסים דק דק. 'מפלטים' את התפוז: מפשיטים מקליפתו עם סכין, תוך כדי הורדת העור הלבן. אח\"כ מפרידים עם הסכין רק את תוך הפלחים ומוסיפים אותם לשומר ולתפוח עם כל המיץ שניתן לסחוט משאריות התפוז.\n\n\nמוסיפים את הצימוקים הקטנים וקצת עלעלי שומר ומתבלים בנדיבות. מחכים לפחות רבע שעה ומוסיפים טעמים אם חסר.\n\n\n\n\n \n\n\n﻿\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/05/28/cucumbers-dill-salad/": ".\n\n\nאת המייל הזה קיבלתי יום אחרי \nפוסט משה \n–\n\n\n…תרנגול ההודו נמצא בין חיות הטוטם. לפי התפיסה האינדיאנית/שמאנית, לכל אדם יש חיות טוטם שמלוות אותו מרגע הלידה ולאורך כל חייו, ולדעת על החיות הללו מאוד עוזר להכיר את עצמנו טוב יותר, לדעת באלו סגולות להשתמש, ואיך להפוך את חיינו לקלים ונעימים יותר, מעצם ההיכרות הטובה יותר עם עצמנו ודרכי הפעולה שלנו.\n\n\nתרנגול ההודו מדבר על הודיה. להודות על מה שיש לנו.\n\n\nלהגיד תודה למי שנמצא בחיים שלנו, להודות על מה שמגיע ועל מה שישנו, \n\n\nלהודות על הדברים שהיו וכך להקל על עצמנו בשחרור שלהם,\n\n\nלהודות על כל מה שיבוא, ולדעת שאם שחררנו בתודה ובאהבה, אז יש יותר מקום לחדש להיכנס לחיינו.. \n\n\nלהודות. \n\n\nאנחנו לא מכירות, ואולי תמחקי את המייל הזה עוד לפני שתקראי, אבל כנראה שהוא לא הגיע אליך סתם, ההודו…  \n\n\n.\n\n\n…\n\n\n\n\n.\n\n\n אני לא בטוחה כמה משה הגיע אליי מתוך בחירה ויש לי תחושה שבאותה מידה יש מצב שהוא מאוהב גם בשכנה ממול,  עושה לה עיניים, נוצות וקקי על המדרגות. אבל עצם המחשבה הרוחנית הזו נעימה בעיני ובאמת באה לי בתקופה של הרבה הודיות.\n\n\nכבר למדתי- נמוך, גבוה, מתחת לקו האדום- איך שלא הולך בכל יום נתון,  עדיין, יש לנו תמיד על מה להודות.\n\n\nזה הכל עניין של בחירה.\n\n\n.\n\n\n\n\n\n\n\n\n.\n\n\n\n\nהסלט הזה הוא טוויסט מרוקאי קליל לסלט המלפפונים-שמיר המתקתק של סבתא שלי.\n\n\nזפטה צ'ילי חריף וממזרות של זרעי שומר שנכנסים פה ושם באמצע הביס יוצרים מתוק וחריף ומלוח וחמוץ עם שפריץ קטן של נוסטלגיה.\n\n\n.\n\n\n\n\n\n\n.\n\n\n\n\nסלט של הודיה (מלפפונים- שמיר-שומר נהדר\n )     2-4 מנות\n\n\nהעלעלים של השמיר שצומח אצלי עכשיו מזכירים לי שתי טיפות מים את עלעלי כרבולת השומר שצמחו כאן לפני חודש. באופן מפתיע למדי מתקבל שילוב נפלא.\n\n\nאם מכינים מראש (נניח אפילו יום), אזי מערבבים את המלפפונים והשומר עם הסוכר- מלח, מניחים מעל את השמיר, הצ'ילי וזרעי השומר, לא מערבבים אבל מכסים ושומרים במקרר. למחרת מתבלים בעוז ומגישים.\n\n\n.\n\n\n4 מלפפונים מוצקים\n\n\n1 שומר גאה\n\n\n1 כפית סוכר+1 כפית מלח\n\n\n~2 כפות שמיר קרוע ביד\n\n\n\n\n1/2 כפית זרעי שומר\n\n\nפלפל צ'ילי טרי קצוץ- לפי הטעם והאהבה\n\n\nמיץ לימון טרי- תתחילו מחצי לימון ותמשיכו הלאה\n\n\nשמן זית בנדיבות\n\n\n.\n\n\nפורסים דק דק את המלפפונים.\n\n\nחוצים את השומר, מניחים על צדו החתוך ופורסים דק דק.\n\n\nמעבירים את השניים לקערה, מפזרים מעל את הסוכר והמלח, לשים מעט באצבעות ונותנים להם לנוח יחדיו כעשר דקות. מוסיפים את השמיר הקצוץ, זרעי השומר  והצ'ילי הטרי ומתבלים בעוז בלימון סחוט ובשמן-זית. מערבבים טוב טוב, טועמים ומתקנים אם יש צורך.\n\n\n.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/04/quinoa-corn/": ";\n\n\nחופשת הקיץ דוהרת לה בלי שום מעצורים ממש כמו לידיה- בין מופע בלט שלה, למסיבות סיום קטקטיות וביקורי הורים בקיטנות (תהרגו אותי- גם משלמים וגם צריכים לבוא לבקר באמצע היום). מביאה אחד לחבר, רצה להביא ארבעה אחרים מהקיטנה ולא לשכוח פופקורן ושזיפים למה הם רעבים אחרי יום שלם של פעילויות.\n\n\nבמסגרת הקיץ החליט ועד הבית על יתר פעילות בנושא ארוחות יום שישי, מה שמחייב קניות במקומות השוים שאני לא תמיד טורחת להגרר אליהם. וכשהולכים למקומות האלו  – הלב מתרחב\n\n\n \nבגלל דברים כאלו\n\n\n\n\n\n\n\n\nף\n\n\nאת נפלאותיו של התירס גיליתי באמריקה. \nבחיים שלי\n לא אכלתי תירס מדהים כזה לפני- גרעינים קטנים, שנהביים, מתפצפצים ממתיקות. תירס כזה מושלם שאין צורך לבשל יותר מדקה או שתיים וגם זה לא ממש כי כשתירס טרי באמת, אפשר לאכול אותו ישר ככה. עכשיו העונה.\n\nבארוחת שישי אחת, הכנתי איתו סלט קינואה טעים. אם אין תירס או שיש אבל חסרה בו מתיקות אפשר להוסיף מעט דבש. אלו שגרים בצד כדור הארץ שלי, יכולים גם למצוא יופי של תירס לבן קפוא.\n\n\nך\n\n\n\n\nל\n\n\n\n\nסלט קינואה\n     מוקדש לזו שעזרה…\n\n\n1/2  1 כוסות קינואה (במקרה הזה ערבבתי רגילה ואדומה)\n\n\n4 קלחי תירס\n\n\n4 שיני שום כתושות\n\n\n3 כפות שמן\n\n\n3 בצלים ירוקים\n\n\n1 פלפל כתום קטן\n\n\nצרור קטן פטרוזיליה- קצוץ\n\n\nחופן עלי בזיליקום- קצוצים\n\n\nשמן-זית בנדיבות\n\n\n1 כפית חומץ בלסמי\n\n\nמיץ לימון\n\n\nמלח ופלפל שחור טרי\n\n\nמעבירים את גרגרי הקינואה למסננת ושוטפים היטב. ממלאים קערה גדולה במים קרים ונותנים למסננת לשבת בתוכה כעשר דקות. שוטפים היטב תחת מים זורמים וחוזרים על התהליך שוב.\n\n\nמשכנים את הקינואה בסיר עם 2 כוסות מים ומעט מלח, מביאים לרתיחה, מכסים ומבשלים על אש קטנטנה עד שכל המים התאדו והקינואה נעימה ללעיסה. משהו כמו 30 דקות. משאירים מכוסה לאידוי סופי עוד עשר דקות. מצננים.\n\n\nחותכים, קוצצים וכותשים.\n\n\nמכניסים למחבת את השמן ושיני השום הכתושות עם מעט מלח ומאדים את השום בזהירות עד שהוא רך. מוסיפים את התירס ומאדים יחד כדקותיים. מעבירים לקינואה ביחד עם שאר המרכיבים ומתבלים בנדיבות. מערבבים, טועמים, מתקנים.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/17/potatoesalad/": "שנים, שנים שלא אכלתי סלט תפוחי -אדמה. זוכרים את ההוא, שהיו לוקחים לפיקניקים בציידנית לצד הוולדרוף?! אז בטיולי משפחות, אמא שלי תמיד היתה אחראית על שני אלו מ'המטבח באהבה'. \n\n\nאת סלט תפוחי האדמה האחרון שלי אכלתי דוקא בבית הספר לבישול. אחת מעוזרות ההוראה, מרים, הכינה לארוחת ערב ואני זוכרת אותו עד היום. עברו הרבה שנים, תאמינו לי ואני עדיין זוכרת כמה טוב הוא היה. מאז, כל פעם שאני מכינה מיונז ( היו כאן המבורגרים מ ע ו ל י ם  בסופ\"ש), אני חושבת עליו והשבוע סופסוף מצאתי גם זמן וגם כמה כוונות. ואויש אויש חברים, אם סלט תפוחי אדמה- אז זה הסלט. וכשאוכלים אותו חמים, נהיה כיף בבטן והראש נשטף בזכרונות רחוקים של פיקניקים ביערות ירושלים, עם החברים של אבאמא, עם ההוא שמנפנף על הסטייקים עם המכנסיים שיורדות קצת יותר מדי מאחור והחום והוולדרוף עם המיונז… מהמטבח. באהבה.\n\n\nאין כאן הרבה חוכמות חוץ מכמה עניינים קלים:\n\n\nתפוחי האדמה\n\n\nכ\"כ הרבה סוגים וכ\"כ הרבה מרקמים- זה אפילו די מבלבל. כשתפוח אדמה הוא בבסיסו טוב, אז אפילו אחרי בישול במים וזהו- הוא פשוט נפלא. זה מה שקרה לי עם אלו והיה צריך להצילם מידיים זוממות. אני אוהבת הכי את  \nאלו\n (לא מצאתי את שמם החלוצי), שקליפתם דקיקה, חלקה וצהבהבה ולאחר הבישול הם נימוחים ומתקתקים. הכי טוב לנסות עד שמוצאים זן שאוהבים ולהיטפל אליו.\n\n\nבאופן אופטימלי, רצוי שיהיו אחידים בגודל. אם הם לא, יש להוציא את הקטנים כשמוכנים ולתת לגדולים יותר עוד זמן בישול. הכי חשוב, לא לבשל יותר מדי! זה לא פירה. תבדקו עם קצה סכין – צריך להכנס למרכז התפוח עם טיפונת התנגדות. הם עוד ימשיכו טיפונת להתרכך עד שיתקררו לגמרי.\n\n\n\n\n \n\n\nביצים\n\n\nביג דיל- כולה ביצה. אבל ביצה צריך לדעת לבשל. אם מרתיחים לה את האמא, היא מקבלת פס ירקרק לא סימפטי מסביב לחלמון ומרקם חנק. ביצה מקסימה היא רכה מעט, צהובה וחייכנית. מה עושים?! מכניסים את הביצים הדרושות לסיר קטן, מכסים במים עד לכדי כיסוי ולא יותר, מביאים לרתיחה ומרגע הרתיחה מחכים דקה ומכבים את האש. נותנים לביצים עוד חצי דקה במים ואז מרוקנים את הסיר ומזרימים עליהן מים קרים. מוכן.\n\n\n\n\n \n\n\nמיונז\n\n\nאם קנוי עושה לכם את זה- בבקשה, סבבה. אם לא, תעשו טובה ותנסו להכין מיונז בבית. כל-כך פשוט וכה מתגמל. נכון, יש חלמון לא מבושל אחד בסיפור וצריך ביצה טריה בכדי שלא לקבל רעלת. וכן, יש שם כוס שמן אבל כף אחת מהדבר הזה עושה את ההבדל. אוקיי- כף של שמן.\n\n\n\n\n  \n\n\n \n\n\n\n\nסלט תפוחי אדמה כמו שאלוהים התכוון\n\n\nאם אתם מאוהבי הטרגון- הסלט הזה ישמח נורא\n\n\nבערך 600 גר' תפו\"א קטנים- מבושלים בקליפתם\n\n\n2 ביצים קשות- קלופות\n\n\n3 גבעולי בצל ירוק\n\n\nחופן נדיב של עלי פטרוזיליה\n\n\n1-2 גבעולי סלרי פנימיים- בהירים ורכים יחסית\n\n\n1 תפוח- עץ קטן\n\n\n1/2  1 כפות מיונז (שלי הכיל קצת שום.. מתכון תמצאו למשל \nכאן\n)\n\n\n1 כפית גדושה חרדל\n\n\nמלח ופלפל טרי\n\n\nקוצצים היטב את כל הירוקים. מקלפים את התפוח וחותכים לקוביות.\n\n\nכשתפוחי האדמה עדיין חמימים, חותכים לקוביות ומערבבים עם כל שאר החומרים. מתבלים.\n\n\n\n\nועכשיו-\n\n\nאם שאלתם את עצמכם 'מהיכן הקערות המהממות האלו שיש לה??',  שאלתם יפה כי למזלכם ממש השבוע, חברתי מיכל הקדרית עורכת מכירה לקראת פסח! זה הזמן להצטייד בקערה- שתיים וגם במתנות.\n\n\n\n\n'ביסים' עובר למתכונת פסח קפדנית ולא יגיש חמץ עד לצאת החג!\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/07/02/yaels-potatoes-salad/": ".\n\n\n\n\n\n\n\n\n\n\nאת הסלט הזה הכינה לי יעל והוא לא פחות מנפלא! יופי של ארוחה קלה או חלק משולחן גדול- יש בו מידה מוצלחת במיוחד של מרקמים, טעמים וקלות בריאה ביחד עם שובע.\n\n\n\n\nסלט תפוחי אדמה נהדר\n\n\nובעניין הכוסברה לחוששים- באופן מפתיע היא לא דומיננטית ומתמזגת היטב בין כל הטעמים החזקים האחרים.\n\n\nהסלט הזה אוהב שמן-זית ומלח אז תנו לו להוביל גם אם זה חורג מגבולות כמויות המתכון. נשמר מעולה מעולה במקרר וישמח כל פיקניק או מפגש .\n\n\n~700 גר' תפוחי אדמה קטנים\n\n\n2 כרישות\n\n\n2 שיני שום קצוצות\n\n\n~1/4 כוס שמן-זית\n\n\nמלח ופלפל גרוס טרי\n\n\n~2 כוסות שעועית ירוקה מכל סוג (זו שלי נקראת sugar snap ונאכלת טריה ללא צורך בבישול מוקדם)\n\n\n~1/2 כוס זיתי קלמטה מגולענים- חתוכים גס\n\n\nצרור עלי כוסברה-  שטופים וקצוצים גס\n\n\nגרירת לימון שלם\n\n\n1/2 לימון- מיץ\n\n\n1 כפית חרדל גרגרים שלמים (או גרגרי חרדל יבשים)\n\n\nתבלין צ'ילי' יבש- לפי הרצון\n\n\nמבשלים את תפוחי האדמה בסיר עם הרבה מים ומעט מלח. הם מוכנים כאשר סכין קטנה נכנסת למרכז התפוח עם מעט התנגדות. הם עוד יתרככו בעת הקירור.\n\n\nבנתיים מנקים ופורסים את הכרישות ומאדים אותן באיטיות, במחבת רחבה ומכוסה, עם השום, מחצית מהשמן ומעט מלח.\n\n\nבעולם אידאלי, רצוי להוסיף את כל מרכיבי הסלט לתפוחי האדמה בעודם חמימים למען יספגו טעמים בצורה מירבית ל כ ן – כדאי ורצוי להכין הכל בזמן הבישול.\n\n\nכשהכרישה רכה לתפארת, מוסיפים את החרדל והצ'ילי, מכבים את האש ומוסיפים גם את השעועית. נותנים ערבוב ומניחים לאדים לעשות את שלהם. אם משתמשים בשעועית ירוקה רגילה, רצוי לאדות אותה מעט בנפרד, רק עד לשלב פריך.\n\n\nכשתפוחי האדמה מוכנים, מסננים ומחכים עד שנוח לחתוך אותם. אם הם קטנטנים- חצי יהיה גודל טוב.  מעבירים ישר לאזור הכרישות ומוסיפים: כוסברה, גרירת ומיץ הלימון, שאר שמן-הזית ( ואפילו עוד לפי הנחיצות) . מערבבים כעת את הזיתים ומתבלים במלח-פלפל בנדיבות.\n\n\nטועמים ומתקנים תיבול.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/08/09/zucchini210709/": ".\n\n\nאחות וגיס, אחיין צהוב ואחיינית כתומה הגיעו לביקור ואני כרגיל בביקורים שכאלו, נשאבת כל כולי ראש ונשמה לאורחי.\n\n\nבין טיול לעוד מוזיאון, בין ארוחה לסידור שלפני ושאחרי, בין בית עץ שמצא את הזמן הכי לא מתאים להיבנות ובין עוד כמה עניינים שעל הפרק, אפילו הגינה נזנחה. למרבה המזל, שמש-מים-דשן התגלו כשמספיקים לגמרי גם ללא תשומת הלב שלי והגינה, כמו בג'ק והאפונה, המשיכה להתמלא בירוק פראי ועלים שמפלסים דרכם בלי שום גבולות\n\n\n.\n\n\n\n\n\n\n\n\n\n\n.\n\n\nקישואים, כך גיליתי כבר מזמן,  אם לא  קוטפים אותם קטנים ומוצקים, עדיף כבר לעזוב לגמרי- כך הם גדלים לגודל מטורף של קישוא מהאגדות (כמו שאר חברי משפחת הדלועים), משנים מרקם ונהיים  מוצקים ופחות מימיים. מאלו אפשר לעשות דברים פשוטים כמו לגדוש תבנית גדולה רק בקישוא אחד חצוי , ולצלות עד שרך. תלוי בזן אבל כנופלים על אחד משובח- יש לו מרקם של דלעת וטעם עם גוון חצילי ושישה אוכלים ממנו בנחת.\n\n\n.\n\n\n\n\n\n\n.\n\n\nאת הקישואים שגדלו בגינה הקרובה, זו שאותה אי אפשר לשכוח כי היא ממש מתחת למבט,  שמחה הכתומה החמודה לקטוף במרץ של מישהי שמצאה משהו חדש ומסעיר.  מאלו ריסקה וליבבה אחותי לביבות טעימות להפליא שנעלמו ביעף בין המוני ידיים זריזות למרות שלקח ימבה זמן לטגן אותן ולכן קטיף הקישואים הבא הניב חביתה עבה וגדולה שנלקחה לטיול, נאכלה קרה בשעת רעב גדול ושמחה אותנו מאד.\n\n\nוקישואים צלויים. עם יוגרט ונענע, שזה הכי טוב שקישוא יכול…\n\n\n..\n\n\n\n\n…\n\n\n\n\nזוקיני צלויים \n\n\nאני אוהבת את שילוב זרעי הכוסברה והחריף עם היוגורט והנענע אבל אם זו לא אהבה עבורכם, שנו-החליפו-השמיטו: הנענע יכולה להיות שמיר, בזיליקום, פטרוזיליה. צ'ילי יבש יכול להחליף את ההלפניו הטרי . אפשר לוותר על היוגורט כמו שאני עושה הרבה פעמים ולהשאר עם זוקיני צלויים פשוט או לגרר פרמז'ן מעל, לפני הצליה או קצת גבינת עזים  או ריקוטה טריה, אחריה.\n\n\nמאחר וטעים בכל טמפרטורה, זוהי מנה מצונית לפיקניק.\n\n\n3-5 זוקיני גאים וקשוחים (תלוי בגודלם)\n\n\nשמן-זית\n\n\n1 כפית זרעי כוסברה (יבשים)- מעוכים קלות\n\n\nמלח\n\n\nהלפניו טרי פרוס דק דק- לפי הטעם\n\n\nליוגורט:\n\n\n~1/2 כוס יוגורט טבעי משובח\n\n\n1 שן שום קטנה מעוכה\n\n\nנענע קצוצה דק\n\n\nמעט שמן-זית\n\n\nמחממים תנור ל- 200 מעלות צלסיוס/400 פרנהייט.\n\n\nפורסים את הזוקיני לפרוסות עבות, מניחים בתבנית בשכבה אחת, מזלפים שמן-זית ומפזרים את גרגרי הכוסברה והמלח. מערבבים מעט וצולים כ- 10 דקות, מוסיפים את פרוסות ההלפניו מעל לקישואים (כך מבטיחים שלא יחרכו) וממשיכים לצלות עוד 10-15 דקות או עד שהקישואים זהובים (אפשר להניח מעט מתחת לגריל התנור בסיום).\n\n\nמערבבים את היוגורט עם שאר המרכיבים ומגישים עם הזוקיני הצלויים מעל ליוגורט או מתחתיו.\n\n\n…\n\n\n \n\n\n…\n\n\nפריטטה קישואים     4 מנות\n\n\nתחשבו על זה כעל קציצת קישואים גדולה בלי כל הטיגון והבלגן.\n\n\nכדאי להוסיף את חופן האגוזים- הם נהדרים במרקם כשהחביתה נאכלת קרה ומוסיפים אופי.\n\n\n…\n\n\n2 כרישות (או  בצל/ בצלים ירוקים)- קצוצות\n\n\n מעט שמן/שמן-זית\n\n\n5 קישואים גדולים\n\n\nחופן עלי אורגנו טריים קרועים/ בזיליקום או ירוק אחר שאוהבים\n\n\n4 ביצים\n\n\n1/2 כוס פרמז'ן מגוררת\n\n\nמלח\n\n\n חופן אגוזי מלך קצוצים\n\n\nבמחבת שתתאים גם לתנור, מאדים בעדינות את הכרישות בשמן ומעט מלח עם כיסוי.\n\n\nבינתיים, מגררים את הקישואים גס (מעבד מזון מצוין למטרה) וסוחטים היטב. מעבירים לקערה וכשהכרישה רכה ומתוקה, מעבירים גם אותה. מוסיפים את כל שאר העניינים: ביצים, פרמז'ן, אורגנו, אגוזים  ומלח. מערבבים היטב.\n\n\n…\n\n\nבאותה מחבת מחממים מעט שמן- מוסיפים את תערובת הקישואים ומטגנים כמה דקות על להבה נמוכה- בינונית. שימו לב לא לחרוך את התחתית.\n\n\nמעבירים לתנור ואופים כ- 25 דקות או עד שהחביתה נראת מוכנה ואפויה. בעיני היא טעימה יותר כשהיא בהירה.\n\n\nנותנים לחביתה להתקרר כחמש דקות והופכים על צלחת רחבה. טעים בכל מזג אויר- חם, קר או פושר.\n\n\n*\n נניח שהפכתם וגיליתם תחתית בהירה מדי? מחזירים בהיפוך למחבת עם עוד טיפונת שמן ומטגנים לשחום. הופכים שוב. יאללה מסיבה.\n\n\n**\n אם רוצים להגיש חתיכי- מפזרים מעל גבינת פטה או  גבינת עזים ומזלפים שמן זית שאף פעם לא מזיק. צנוניות זה יופי וגם עוד ירוקים. אפשר גם להגיש עם סלט ירוק וחמצמץ של ירוקים או ארוגולה רעננה מעל.\n\n\n…\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/03/26/cashew-tikka-masala/": "..\n\n\n\n\n..\n\n\nהמתכון הזה התחיל להתבשל בראשי בקיץ האחרון. זה היה כשהאחיין-האכלן-המרהיב שלי התאהב בכל ליבו באוכל הודי בעת שביקר כאן.\n\n\nכשישבנו על הדשא בבריכה השכונתית עם מזלגות נעוצים בצ'יקן טיקה מסאלה, אורז ונאן (אחרי שלא עמדתי בתחנוניו בנסיעה לשם), החלטתי שאני חייבת למצוא תחליף ביתי ושפוי לתבשיל השמנתי והממכר הזה.\n\n\nבסיס המתכון הוא חלב הקשיו והמשכו מסכת ניסויים עם תבלינים שונים בגרסאות צמחוניות ובשריות. זה אולי המתכון החדש ההכי משומש שאי פעם פירסמתי- הוא נוסה בחודשיים האחרונים בכמה בתים של חברות ותמיד גרף מחמאות ושמחה.\n\n\nהתוצאה היא לא פחות מנפלאה\n– \nבעבודה לא רבה מדי תקבלו רוטב עשיר וקרמי (שקשה להאמין שאין בו שמנת) שמוכן לקבל בשמחה סוגי תיבול שונים. משם, השמיים הם הגבול- ירקות, טופו, עוף. כל שילוב מביא שמחה אחרת.\n\n\nעכשיו נותרה הבעיה של איך לקרוא לזה- במסעדה השכונתית, קוראים למנה הזו טיקה מסאלה. לא בטוחה שזה חוקי בהודו אז מתפשרת על 'טיקה מסאלה של גל'. שיחפשו אותי ההודים.\n\n\n.\n\n\n\n\n\n\n\n\n<.\n\n\n\n\nטיקה מסאלה/קורמה של גל     \n~6 מנות\n\n\nאת הרוטב הבסיסי ניתן לתבל גם ממש פשוט באבקת קארי.\n\n\nלגרסה הצמחונית יתאימו כמעט כל סוגי הירקות שיעלו בדעתכם. דרך פשוטה היא לבשלם ישירות ברוטב- זה לגמרי טעים אבל בלתי נמנע הוא שלב ההתפרקות. \n\n\nדרך מושקעת מעט יותר היא לאדות אותם בנפרד או לטגן אותם במעט שמן לפני, להמשיך לבשל עם מעט מים עד שהם מוכנים ולהגיש יחד עם הרוטב. טופו נחמד לצלות מעט בתנור לפני בכדי שיוכל לשמור על מרקמו ברוטב.\n\n\n3/4 כוס אגוזי קשיו טבעיים\n\n\n2 כוסות מים רותחים\n\n\n+2 כוסות מים\n\n\n—-\n\n\n1 בצל גדול -קצוץ דק\n\n\n3 ס\"מ ג'ינג'ר טרי- קצוץ\n\n\n5 שיני שום- קצוצות\n\n\nמעט שמן מלח ופלפל גרוס טרי\n\n\n1 כף גדושה רסק עגבניות\n\n\n—-\n\n\nמערבבים יחד את כל התבלינים:\n\n\n1/2  1 כפיות מכל אחד: פפריקה, כוסברה טחונה\n\n\n1 כפית מכל אחד: כורכום, כמון, סוכר\n\n\n1/4 כפית מכל אחד: קינמון, הל טחון צ'ילי יבש לפי הטעם\n\n\n—-\n\n\n 1 ק\"ג חזה עוף – חתוך לקוביות \n\n\nמיץ מחצי לימון (בתבשיל צמחוני יש להוסיף את הלימון לרוטב)\n\n\n—–\n\n\nמשרים את הקשיו במים הרותחים לחצי שעה ואפשר גם כמובן לכל הלילה.\n\n\nמעבירים את הקשיו ומי ההשריה לבלנדר ומרסקים היטב עד שמתקבל חלב \nחלק\n לגמרי. תנו לבלנדר לרוץ דקה, שתיים או כמה שנחוץ.\n\n\n* בנתיים מערבבים את קוביות חזה העוף עם מחצית מתערובת התבלינים ומיץ הלימון. מניחים בצד. התבלינים יתנו טעם והלימון יעזור לשמור על הבשר מיובש. \n\n\nמאדים בעדינות בסיר רחב את הבצל, הגי'נג'ר והשום עם מעט שמן ומלח. כשהכל רך וריחני מוסיפים את רסק העגבניות והתבלינים ומבשלים יחד כדקה.\n\n\n* שימו לב שבתבשיל העוף מערבבים רק כמחצית מתערובת התבלינים בשלב הזה. \n\n\nמוסיפים לסיר את חלב הקשיו ועוד שתי כוסות מים. מביאים לרתיחה ומבשלים מעט עד שמחיל להסמיך. (בתבשיל צמחוני יש להוסיף כעת את מיץ הלימון)\n\n\nאפשר להשאיר כך אבל מומלץ לרסק כעת שוב בבלנדר בעזרת מוט בלנדר, בכדי לקבל רוטב חלק לגמרי.\n\n\nכשהרוטב סמיך, מוסיפים את קוביות חזה העוף המתובלות ומבשלים כעשרים דקות. מגישים עם אורז. \nבצמחוני כוסברה קצוצה למעלה זה סבבה.\n\n\n\n\n\n\nשבת שלום לכם,\n\n\nהילה\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/02/03/pot-of-lentils/": ".\n\n\n\n\n*   *   *\n\n\nבדיוק כשעמדתי לנער מעלי שאריות אחרונות של חורף, לקפל יפה ולאפסן עמוק בארון\n\n\nבדיוק אז הופיע הגשם\n\n\nכל כך מעט ממנו היה כאן השנה, שמראה הגינה המנצנצת תחת הטיפות שימח אותי נורא\n\n\nחלונות מוגפים וצליל של טיפות עדינות על החלון זו סיבה מספקת להעמיד סיר חורפי ומפנק, במיוחד כשהשבוע סיפרה לי נירית על תבשיל העדשים שהכינה, מהסוג שנשמע נפלא אפילו דרך הטלפון\n\n\n*   *   *\n\n\n\n\n\n\n\n\n\n\n *   *   *\n\n\n\n\nסיר עדשים וירקות עלא נירית \n   כ-4 מנות\n\n\nאין כאן הרבה עבודה והתוצאה פשוט נפלאה- דשנה, חומה ובעלת טעמים עמוקים של חמין.\n\n\nכל ירק שאוהבים יכול להכנס לסיר ואת סלקי הגינה הקטנים שלי, יכולים להחליף סלקים רגילים שנפלא להשאיר מחוברים לעלים ולגבעולים.\n\n\nאפשר גם לרפד את הסיר בצרור עלי מנגולד בשלמותם, לבשל כמה דקות בכדי ש'ינבלו' מעט ועליהם להניח את תערובת העדשים והירק ולהמשיך בבישול כרגיל.\n\n\n2-3 כפות שמן\n\n\n3-4 שאלוט או בצל בינוני- קצוצים\n\n\n3 בטטות\n\n\n2 צרורות סלקים קטנים או 2 סלקים רגילים+ עלים וגבעולים\n\n\n2 כפיות מלח\n\n\nפלפל שחור גרוס טרי\n\n\n1/4 כוס יין לבן\n\n\n1 כף סילאן\n\n\n1 כוס עדשים כהות (צרפתיות)\n\n\n1/2 1 כוסות מים\n\n\nמחממים תנור ל- 130 מעלות צלסיוס/ 275 פרנהייט.\n\n\nבסיר כבד, משחימים את השאלוט/ הבצל היטב בשמן.\n\n\nחוצים את הבטטות לאורכן וחותכים לנתחים גסים. קולפים את הסלקים (ואפשר גם שלא) וחותכים גס, אם משתמשים בסלקים בגודל הרגיל. מוסיפים את אלו לסיר וממשיכים לטגן מעט תוך כדי ערבוב.\n\n\nמוסיפים את היין ונותנים לו להתאדות מספר דקות. מתבלים במלח ובפלפל ומוסיפים את העדשים. מערבבים היטב.\n\n\nמוסיפים סילאן ומים, מביאים לרתיחה, מכסים ומעבירים לתנור המחומם לבערך שעתיים.\n\n\nמגישים עם הרבה טחינה חמצמצה.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/10/17/beet-mushrooms/": "לאיזון הפוסט הקודם ובאהבה לכל אוכלי העשבים באשר הם\n\n\n(זה נראה רגיל אבל בכל אחד משהו קצת אחר)\n\n\n \n\n\nפטריות\n\n\n\n\nיש לי בבית יותי אחד קטן שחולה על פטריות.  הנה דרך זריזה, קצת שונה ונורא טעימה איתן:\n\n\n\n\nהרבה פטריות (כאן יש בייבי פורטובלו פרוסות ושיטאקי קטנטנות)\n\n\nשום, מעט שמן-זית, שום כתוש, מלח פלפל ופטרוזיליה קצוצה (או כל ירוק אחר שבא)\n\n\nאז מה שונה?! \nהצליה נעשית \nללא כל תוספת שומן\n, תוך שהפטריה משחררת מהנוזלים שאגורים בה. מתקבלות פטריות מוצקות ולא 'מסמוטטות' ,שבהגשה לא יוצרות שלולית נוזלים מיותרת מתחת. \n\n\nמחמממים מחבת (עדיף מהזן הלא נדבק) ומעבירים את הפטריות ללא שום תוספת שמן. נותנים להן להצלות על אש גבוהה ומערבבים מדי פעםעד שהפטריות שחומות ומוכנות. מכבים את הלהבה, מוסיפים 1-2 כפות שמן זית,  שום, מלח פלפל ופטרוזיליה קצוצה. מערבבים. \n\n\n\n\nסלק\n\n\n\n\nהנה שוב שיטת הבישול- קירמול המהירה שלי של סלק במחבת. כאן בשידוך עם טרגון קצוץ, מתקבל סלט סלק מתקתק, אניסי ונפלא \n\n\n\n\n3 סלקים גדולים\n\n\n2 כפות שמן- זית\n\n\nמלח ופלפל גרוס טרי\n\n\n1/2 בצל קטן- קצוץ דק דק\n\n\n2 כפיות טרגון קצוץ\n\n\nמיץ לימון- לפי הטעם\n\n\nמקלפים את הסלקים וחותכים לקוביות. מחממים את שמן הזית במחבת, מעבירים את קוביות הסלק, טיפונת מלח ושלוק מים קטן, מכסים ומבשלים/מאדים על להבה בינונית. מדי פעם מערבבים, מנמיכים את הלהבה אם צריך או מוסיפים טיפונת מים. *כשהסלק רך, מסירים מכסה ומגבירים את הלהבה- מטגנים קלות עד שהסלק מזוגג ומבריק. מצננים.\n\n\nמערבבים עם הבצל, הטרגון ומיץ הלימון.  טועמים, ומתקנים תיבול. אפשר להכין יום- יומיים מראש. \n\n\n \n\n\nאהבתי\n \nטוען...\n\n\n\n\nקשור",
  "https://bissim.com/2014/07/04/beets-avucado/": "השפעות של מקום על אדם, לפעמים הן באות מהר וחזק ולפעמים באיטיות רכה\n\n\n \n\n\n\n\n הסלט הקטן הזה הוא טביעת המקום היפה והשפוי הזה בי- קטן, נכון, צבעוני וטרי\n\n\n.\n\n\n\n\n\n\n\n\n\n\nהוא נשען לגמרי על איכות מרכיביו ומצריך אבוקדו חמאתי וסלק מתקתק\n\n\nוכשאלו קיימים, נהיה בצלחת משחק מענג של מרקמים וצבעים וטעמים שעובדים ממש יפה יחד.\n\n\nזהו כולה סלט אבל עבורי, עם פרוסת לחם טוב וביצה רכה, זוהי ארוחה מהחלומות\n\n\n.\n\n\n\n\n \n\n\nסלט רענן של סלק ואבוקדו     \n    לשניים\n\n\nאת הרוטב ניתן להכין מראש והוא נשמר מצוין כמה ימים.\n\n\nאת הכוסברה ניתן להחליף בטרגון.\n\n\nאם יש סלק צהוב זה נחמד כי הוא אינו מכתים את הכל. אבל כמובן שגם סלק אדום יהיה מצוין.\n\n\n.   .   .\n\n\n2 סלקים מוכנים לאכילה וקלופים (שיטות לאיך \nכאן\n)\n\n\n1 אבוקדו בשל (אך לא רך מדי)\n\n\nצ'ילי טרי מכל סוג- לפי החשק\n\n\nלרוטב הוינגרט:\n\n\n1/4 כוס מיץ לימון/אשכולית טרי\n\n\n1/4 כוס חומץ יין לבן\n\n\n1/4 כוס שמן זית איכותי\n\n\n1 שאלוט קצוץ דק דק\n\n\n1/2 כפית חרדל\n\n\n1 כפית מלח\n\n\nפלפל גרוס טרי\n\n\n1 כף דחוסה של כוסברה קצוצה (אם מחליפים בטרגון או עשב אחר, אולי צריך פחות)\n\n\nמערבבים את כל מרכיבי הרוטב בצנצנת סגורה.\n\n\nחוצים את הסלקים לחצי ואז כל מחצית לפלחים. מפזרים בצלחת הגשה רחבה.\n\n\nחוצים את האבוקדו ומגלענים. בעזרת כפית, קורצים מתוכו נתחים קטנים וירוקים ומפזרים אותם בינות לפלחי הסלק, נחמד שהחלק המעוגל פונה כלפי מעלה.\n\n\nמערבבים היטב את הרוטב ובעזרת כף יוצקים בעדינות מעל- הוא יהיה נפלא אחר כך לניגובים של לחם.\n\n\nמפזרים מעל פרוסות דקיקות של צ'ילי טרי, זורים מעט פלפל גרוס וזרזיף קטן של מלח וכמה עלי כוסברה להרמת המורל.\n\n\nוזהו.\n\n\nטעים.\n\n\n \n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/31/beetfennel/": "תשורת חג אחרונה ממני, בטרם אעלם לי לשבוע וקצת.  פשוט האיש ואני חשבנו אולי כדאי לשרת את האדונים עם נוף לים ואולי אולי, גם תהיה קצת מנוחה. אני נוסעת על ארבע אך מקוה לחזור מקשקשת בזנב.\n\n\nזהו עוד סלט שנולד מפטפוט עם אחותי והגיע מרינה. וריאציה נחמדה לסלט של סלק טרי. חובה לרסק במג'ימיקס, ככה כל האדום הזה נשאר בפנים ולא מטנף את כל המטבח. אפילו יותר טעים למחרת.\n\n\n  יאללה חברים, שיהיה המשך פסח נעים ותכתבו כמה יצא לכם טעים שיהיה נעים לחזור.  \n\n\n \nהילה.\n\n\n \n\n\n\n\n \n\n\n\n\nסלט סלק טרי\n\n\nאם כבר אז כבר דחפתי גם גזר וקולורבי שהיו במקרר. לא רוצים- אל תשימו. תכינו יום מראש כי עושה לו טוב לשבת ותתקנו תיבול לפני ההגשה, כי איכשהו הלימון והמלח דוהים במקרר. מה עוד?! ביום שאחרי הוספתי קצת ארוגולה לצבע. לא רוצים- אל תוסיפו.\n\n\n2 סלקים קלופים- חצויים\n\n\n1-2 שומר חצוי\n\n\n1 גזר גדול קלוף\n\n\n1 קולורבי קלוף וחצוי\n\n\n3 כפיות צלפים מסוננים ממים\n\n\nמיץ מלימון שלם – או לפי הטעם\n\n\n1/2 כפית סוכר\n\n\nמלח ופלפל\n\n\nשמן זית בנדיבות\n\n\nמרסקים. מערבבים. מתקנים. אוכלים ומרגישים בריאות.\n\n\n\n\n\n\n\n\n \n\n\n\n\nאם התברכתם גם בעלי הסלק ותהיתם מה עושים איתם, הנה מה שאני עשיתי איתם:\n\n\n\n\n\n\n \n\n\n\n\nקוצצים ומטגנים מעט את הגבעולים בשמן- זית ומעט מלח. אחרי כמה דקות מוסיפים את הירוקים של העלה עצמו וגם שן שום שקיבלה בוקס. מאדים עד שנעים לשיניים. קצת פלפל ומיץ לימון או לימון כבוש קצוץ.\n\n\n\n\n \n\n\n \n\n\nעוד על סלק:\n \n \nבריאות\n בצלחת \n,  \nסלק אפוי\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/03/27/fava-rice/": "/\n\n\n\n\n.\n\n\nיום שבת שמונה וחצי בבוקר, שרעפים של שינה בעיניים ומיכל הקדרית ואני בדרך לשוק בטירה.  \"זה לא שוק אמיתי\" היא מזהירה אותי מראש ומתכוונת שהשוק הזה אינו שוק גדול וגדוש בדוכני פירות וירקות… אבל אותי הוא מספק אותי לגמרי. מה שכן, אסור לצלם! בכניסה עומד גברתן מסוקס ומתעקש על כך שבעלת הבית לא מרשה מצלמות- תדמיינו שוק\n\n\nכבר בדרך, זקן חביב עם כמה ארגזי עץ  הפוכים ובהם תפוזים קטנים שקליפתם דהויה (ככה זה ללא ריסוס) וטעמם גן עדן. ולידם פול ירוק וצעיר, שזה הדובדבן שבפולים. שניהם באים איתנו הביתה\n\n\n.\n\n\n\n\n\n\n.\nובשוק עצמו, ערב רב של כלי מטבח ופלסטיקים לצד גרביונים, כדורי רגל, נעלי בית ובורקס תורכי שאכלנו טובים ממנו אבל עם ביצה קשה והרבה חריף ליד, הוא ארוחת בוקר מספקת למדי. יש גם כמה דוכני ירקות ופירות שעושים מצוין את העבודה- גדושים, מפתים, רגבי האדמה הלחה עדיין דבוקים לשורשיהם: ארטישוקים יפיפיים ובשרניים, צרורות רעננים של ירוקים וערמות ריחניות של שום טרי שהוא בגדר מעדן לאוהבות שום שכמונו.\n\n\n.\n\n\n\n\n/\n\n\nבבית, בינות לרכישות החדשות, אנחנו גונבות עוד קצת זמן יחד . דבר ראשון בגלל שלא אכלנו כלום כבר שעה, מיכל קוצצת כוסרבה טריה והמון מהשום הנפלא והטרי הזה שקנינו וביחד עם פלפל אדום חריף והמון שמן זית ומלח גס, אנחנו עומדים שלושתנו (עכשיו גם האיש הצטרף) ליד השיש וטובלים פיסות של פיתה עם זעתר טרי שהבאנו מהשוק. ריחות של ימים רחוקים בהם אכלנו הרבה יחד ו מ ע ד ן ששוה כל פיסת טייר קטנה בגוף\n\n\n.\n\n\n\n\n\n\n\n\n.\n\n\nולמרות שהזמן דוחק ואולי בגלל שאני מסתכלת עליה בעיני כלב מתחננות, מיכל מכינה לנו אורז טעים, שזור בפולים ירקרקים והרבה ירוק קצוץ, כמו שאמא שלה שהיתה בשלנית נפלאה, הכינה עבורה.  כשנביא אותו בצהריים למנגל עם חברים, הוא יוגש עם הרבה יוגורט ונענע קצוצה בתוכו וישמח לבב אנוש.\n\n\n.\n\n\n.\n\n\nלבשל עם אחרים זה עונג בדיוק מהסיבה הזו- הנה למדתי שכשתרמילי הפול צעירים כל כך, ניתן ורצוי לבשל אותם על בתרמילם. הטעם נפלא ואין צורך לעמוד ולקלף ולהפריד את הפולים אחד אחד, רק הקפידו לברור את התרמילים הדקים ביותר (כ- 1 ס\"מ). את הפול הבוגר יותר, יש לקלף.\n\n\n*      *      *\n\n\n\n\nתבשיל אורז בפול \n    כ-8 מנות\n\n\nניתן להכין עם \nאורז מלא\n:  1/4  1 כוסות אורז + 2 כוסות מים ו- 55 דקות בישול\n\n\n1/2  1 כוסות אורז יסמין\n\n\n2-3 כוסות של פול ירוק טרי ונקי\n\n\nשמן זית\n\n\nמלח ופלפל גרוס טרי\n\n\n2-3 שיני שום פרוסות דק (במקרה שמשתמשים בשום הטרי הנפלא והעונתי- הוסיפו יותר!)\n\n\n1 צרור כוסברה\n\n\nחופן נענע טריה קצוצה\n\n\n1 כפית זרעי כוסברה\n\n\n1/2  2 – 2 כוסות מים\n\n\nמכינים את הפול: במקרה של תרמילים צעירים ודקים- שוטפים וחותכים למקטעים, בין כל פול אחד למשנהו. את הפול הבוגר קולפים מהתרמיל ושומרים רק את הגרגרים עצמם.\n\n\nקולים את גרגרי הכוסברה היבשים כדקה על מחבת נקיה, עד שחשים בארומה העדינה שלהם נודפת. זהירות לא לשרוף! כותשים/מועכים בכל דרך שבא.\n\n\nקוצצים היטב את הכוסברה ועלי הנענע הטריה.\n\n\nבסיר, מקפיצים מעט את השום והפול עם שמן זית ברוחב לב.\n\n\nמוסיפים את האורז, התבלינים, עשבי התיבול ומבשלים עוד דקותיים. מוסיפים את המים, מביאים לרתיחה, מכסים ומבשלים על אש קטנה. רצוי להתחיל עם 1/4 2  כוסות מים ובהמשך להוסיף במידת הצורך. האורז צריך להיות רך ומלא בטעמי פול בסיום הבישול וכמו תמיד ירויח מלעמוד מכוסה במגבת מטבח בתום הבישול.\n\n\n\n\n *      *      *\n\n\n .\n\n\n\n\nץ\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/05/21/mint-faba-beans/": "בואי נתחיל מהאמת- \nלקלף פול זו מכה קטלנית\n\n\n\n\n \n\n\n\n\n \n\n\nיגידו לכם תרפיה, יגידו 'תנו לילדים', יגידו 'תעשו מול הטלויזיה' אבל ביננו, אלו הן סתם מילים כי לקלף פול זה מלחיץ. זה מלחיץ וזה איטי והילד שהתלהב מזה בהתחלה, משתעמם אחרי עשרה תרמילים והולך לשחק (אי אפשר שלא להבין אותו) ובכלל, מי שיכול לקלף פול מול הטלויזיה הוא בגדר גאון. אם אני לא מסתכלת טוב טוב על כל פול ופולה, חצי הולך לתקרה וחצי לרצפה.\n\n\n \n\n\n\n\n\n\n\n\n \n\n\nקילוף פול לא מומלץ לנשים בהריון, אנשים בעלי מחלות לב או מחלות כרוניות אחרות, אנשים עסוקים, חרדתיים, דכאוניים ו/או אנשים שעבורם פול זה רק בסדר כזה.\n\n\nאך בניגוד לאלו,  אם אתם מהזן שפול טרי מרנין את נפשם ופיהם, ששמחים מהפלא הזה שהטבע מביא רק פעם בשנה ולעונה כה קצרה, שלא יכולים לעמוד בפני הפולים השמנמנים בירוק חיוור ובתולי שהופכים לירוק עז ורענן לאחר הבישול או  כאלו שבטעות שתלו יותר מדי ממנו (לפעמים קצת קשה לדמיין איך שני עלים יהיו בסוף שיח) וכעת הוא משתלט על חייהם וגינתם והם נשבעים שזה לא יקרה שוב אבל בינתיים קסמו הירוק מהלך עליהם- אם אתם מאלו\n\n\nאז הנה לכם מתכון!\n\n\n \n\n\n\n\n \n\n\nסלט של פול טרי, נענע ופטה\n     כ-  4 מנות\n\n\nאיפושהו בימי ניו יורק שלי הכנתי פול ירוק וצעיר כך אבל לא ממש בטוחה איפה ומתי. נענע ופול הם שילוב נהדר ושכיח ויחד עם הרבה לימון ותועפות של שמן-זית טוב אתם במקום הנכון.\n\n\nשימו לב! בשביל לקבל 2 כוסות פולים צריך שקית ענקית של תרמילים, קחו בחשבון.\n\n\n~2 כוסות פול טרי קלוף (הוראות קילוף ומריטת עצבים בהמשך)\n\n\nשמן זית משובח בנדיבות אינקץ\n\n\nחופן עלי נענע טריים\n\n\nכ- 50 גרם גבינת פטה טובה\n\n\nגרירה מלימון שלם+ מיץ מחציו\n\n\nמלח ופלפל גרוס טרי\n\n\nלאחר שמשחררים את הפול מתרמיליו, מבשלים את הפולים במים רותחים כשלוש דקות. מוציאים לקערה גדולה ובה מים קרים. לאחר שהפול התקרר, מסננים ומתחילים בקילוף הקליפה החיצונית. המים הרותחים יוצרים הפרדה בין הקליפה לפול ומקלים בקילוף. בסוף התהליך המתשיש מתקבלת קערית ובה פולים ירוקים ורעננים.\n\n\nקוצצים דק את הנענע, מוסיפים את גרירת הלימון והמיץ, מתבלים במלח ופלפל ומזליפים בנדיבות משמן הזית. טועמים ומתקנים תיבול. הטעמים צריכים להיות עזים ובולטים.\n\n\nמניחים בקערית יפה (בכל זאת עבדתם בפרך) שכבות של פול וגבינה מפוררת- ללא ערבוב, כך לא תמרח הגבינה על הכל.\n\n\nמזליפים מעל עוד קצת שמן זית ומית לימון ואוכלים עם לחם טוב וטרי.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/10/03/fresh-corn-polenta/": "*\n\n\n\n\n\n\n ל\n\n\nהמתכון הזה מקורו במזל, פשוט מזל. מזל של חברות. מזל של \nכאלו\n חברות.  הן נבונות, מוכשרות ונדיבות והן הצליחו להפתיע אותי בארוחת יומולדת מאוחרת שבה מעבר לאוכל המושקע, היתה המון מחשבה והתכוונות מהסוג הזה שנוגע בלב עמוק עמוק בפנים והופך אותו לבועה חמימה ושמחה\n\n\n\n\n\n\nכבר\n סיפרתי כאן בעבר שאני סאקרית של דיסות- כאלו סמיכות ונימוחות, שנדבקות לכפית. גם השוות ידעו ולכן הן יגעו ומצאו משהו חדש שיעניין ויצאה להן פולנטה מתירס טרי, שרק עכשיו התברר לי שהינה סלבריטאית רצינית בארץ הקודש וכל קשר בינה ובין הפולנטה התעשייתית הוא השימוש בכף לאכילתן.  בניגוד למתכונים אחרים שראיתי היום, זו משתמשת בגרעין כולו על קליפתו וממש קלילה להכנה. זו שלהן היתה בעלת מרקם גס והיו בה פטה ופטריות מיובשות (תערובת שמשרים במים לפני ההוספה) וזו שלי מהיום היתה חלקה עם פטריות ירדן טריות ופרמז'ן. \nכך או כך מעדן לחובבי הג'אנר. \n\n\n\n\nל\\\n\n\n \n\n\n\n\nך\n\n\n\n\nפולנטה מתירס טרי\n\n\nהמתיקות תיקבע לפי סוג התירס  שלכם. אני אוהבת נורא את התירס הלבן שהוא מאד מתוק וקראנצ'י וניתן להשיגו בארץ.  משני תירסים יצאה כמות של שתי מנות לא גדולות אבל בהחלט מספיקות- אז תעשו לבד את החשבון. \n\n\n2 קלחי תירס מסוקסים\n\n\n1 כף חמאה (גם שמן זית יהיה סבבה)\n\n\n2 כפות פרמז'ן מגוררת\n\n\nמלח ופלפל טרי בנדיבות\n\n\n100 גר' פטריות טריות + 1 כף שמן זית\n\n\nמגלחים את קלחי התירס הישר לתוך סיר קטן ( ונא לא להשאיר חצי על הקלח…) ולוקחים בחשבון שיהיו השפרצות. מוסיפים מים לכדי כיסוי בלבד ומביאים לרתיחה. מבשלים על להבה בינונית כחמש דקות או עד שהתירס רך. מעבירים לבלנדר עם חלק מהנוזלים (את שאר הנוזלים להשאיר בסיר) ומבלנדרים לכמה חלק שרוצים. מחזירים לסיר עם נוזלי הבישול הנותרים, מתבלים ומבשלים תוך כדי בחישה עד שמסמיך מאד. מוסיפים פרמז'ן ומתקנים תיבול.\n\n\nמחממים מחבת היטב ומוסיפים את הפטריות. נותנים להן 'להזיע' ולהשחים ואז מערבבים. כשהן רכות מוסיפים את שמן הזית ומתבלים.\n\n\nמחלקים לשתי צלוחיות: פולנטה חמה ומעל פטריות, עוד קצת פלפל שחור, פרמז'ן וזליף קטן של שמן זית (או אם אין לכם אלוהים- חמאה מומסת)\n\n\n\n\nך\n\n\n\n\n\n\nל \n\n\n\n\n \n\n\nתודה לכן יקירותי\n\n\nף\n\n\n\n\nאהבתי\n \nטוען...\n\n\n\n\nקשור",
  "https://bissim.com/2012/12/29/stuffed-mushrooms/": ".\n\n\n\n\n.\n\n\nנוסטלגיה\n\n\nהיא תוקפת אותך לעיתים גם אם את לא הבחורה הכי נוסטלגית בשכונה, מחככת את אפה הרטוב ברגלך ומשמיעה קולות גרגור רכים. לפעמים דוקא תוקפת בגלוי, כמו ברגע הזה בו הושיטה לך אמא את היומן שלך מגיל עשר .  96 דף  'המחברת העליזה' וחמישה עשר הפרפרים הצבעוניים ותמימי המראה שעל כריכתו, אפילו זה שמו  \nדנאית-תפוח-סדום\n, לא רומזים ולו במעט על תוכנו.  את מדפדפת לאט, מופתעת מכתב ידך המבולגן, מתפעלת מהראש היצירתי וקצת מזועזעת מטעויות הכתיב ומפניני הלוע-  שמות תואר מופלאים להן זוכות אחיותיך, תאורי חן נדיבים בהם זוכים המורים ורופא השיניים והחשוב מכל, כי כנראה ישנם דברים שלא משתנים,  \nה א ו כ ל.\n\n\nבואנ'ה, אמרה לי חברתי שזכתה להצצה חטופה, כבר בגיל עשר כתבת בלוג אוכל!\n\n\n.\n\n\n\n\n.\n\n\nנוסטלגיה\n\n\nאצל גליה אכלתי פטריות ממולאות, שנים שנים שלא אכלתי כאלו. בכוונה לא ביקשתי את המתכון אלא הלכתי לי הביתה והכנתי משלי-  רכות ומתמסרות, עם תחכום נעים של טרגון. אם יש קצת שמן כמהין באזור בכלל שיחקתם אותה. \nרטרו במיטבו.\n\n\n.\n\n\n\n\n\n\n\n\n.\n\n\nפטריות ממולאות\n     בערך 10 גדולות\n\n\n*  אם אתם בעניין של  למעלה פריך – ערבבו מעט פירורי לחם, מלח ושמן זית ופזרו מעל לפני האפיה\n\n\n*  אם טרגון לא עושה לכם את זה (לי הוא כל-כך כל-כך כן!) ניתן לגוון אותו בתימין, בזיליקום, פטרוזיליה או מעט רוזמרין.\n\n\n400 גר'/~ 10 פטריות  גדולות (לא פורטובלו כי אם בייבי פוטובלו או שמפיניון)\n\n\n1 כף שמן זית\n\n\n1 שאלוט קצוץ דק דק\n\n\n3 שיני שום\n\n\nמלח ופלפל גרוס טרי\n\n\n1 עגבניה קטנה ורכה- מגוררת על פומפיה ללא קליפתה\n\n\nענף טרגון- עלים בלבד- קצוץ דק\n\n\n3 כפות פירורי לחם\n\n\n* אם יש ויש רצון- מעט שמן כמהין\n\n\nקרם פרש  (או מעט שמנת מתוקה)\n\n\n1/4 כוס פרמז'ן מגוררת\n\n\nמחממים טוסטר אובן  או תנור ל- 180 מעלות צלסיוס/ 350 פרנהייט.\n\n\nעל להבה נמוכה, במחבת או סיר קטן מכוסים, מאדים בשמן את השאלוט והשום עם מעט מלח. אם יש צורך מוסיפים כף מים וממשיכים באידוי עדין ואיטי עד שהבצל שקוף ורך.\n\n\nלא שוטפים  פטריות! אפשר לנגב מעט בנייר סופג ואם הן נראות נקיות- סבבה. מפרידים את ראשי הפטריה מהרגליים.\n\n\nקוצצים את רגלי הפטריות דק,  מערבבים היטב עם השאלוט והשום ומגבירים מעט את האש-  אחרי כדקותיים מוסיפים את העגבניה המגוררת ומבשלים עד שהנוזלים מצטמצמים.\n\n\nמסירים מהאש ומוסיפים את פירורי הלחם והטרגון. מתבלים ובודקים האם שבעה הרצון. אם יש שמן כמהין זה הזמן להוסיף כמה טיפות.\n\n\nהערה לפני מילוי: אם הפטריות צריכות להיות חתיכיות במיוחד לאירוח, רצוי  להבריש אותן במעט שמן זית מבחוץ.\n\n\nממלאים את הפטריות בתערובת , מזליפים מעל מעט שמן זית ומתבלים במעט מלח ופלפל\n\n\nמנשקים כל פטריה ממולאה בחצי כפית קטנה של קרם פרש  ומפדרים בפרמז'ן.\n\n\nאופים כ- 15-20 דקות או עד שהפטריות ריחניות ועסיסיות למראה.\n\n\nמגישים חם או פושר.\n\n\nקטן יטען שגם קר הולך.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/10/02/mushrooms-ragu/": ".\n\n\n\n\n את המתכון המקסים הזה על טעמיו האסיתיים אימצתי לי מלימור תירוש, מי שאחראית על טור שבועי ומושקע  במוסף 'גלריה' של עיתון הארץ ועל הבלוג \n'מטבח מקומי'\n.  \n\n\nכבר הרבה זמן שאנחנו רוקדים יחד טנגו, אני ומתכון הראגו בנענע שלה, מאז תלשתי אותו מהעיתון – משחקים בין חריף למתוק, משתעשעים בין סוגי ירקות שונים, עם או בלי בשר.\n\n\nוממש כך, כבר הרבה זמן שאני מתכננת להעלות אותו כאן לבלוג והנה הזדמנות נפלאה: צאת ספרה הראשון והנהדר 'מנה עיקרית'- ספר שבושל, נטעם וצולם (ברובו) על-ידה, ואוצר בתוכו את צדודיתה הנאה בין קפלי בד צבעוניים, קעריות יפות, תבשילים ריחניים והרבה מילים ביתיות.\n\n\n.  .  .  .  .\n\n\n\n\n\n\nבמקור מופיע המתכון עם בשר בקר וכאן אצלי קיבל חיבור לפטריות- כך או כך זהו מתכון משובח שהוא ארוחה מעניינת בטעמיה ומפנקת וחריפה על הלשון.\n\n\n.  .  .  .  . \n \n\n\n\n\n.   .   .\n\n\n \nראגו פטריות בנענע וג'ינג'ר\n            4-6 מנות     \n לימור תירוש\n  בכמה שינויים\n\n\nשימו לב-  בסוף הבישול צריך לטעום ולשחק עם טעמי המתוק-חריף-חמוץ-מלוח לפי הטעם ולפי מה שאוהבים.\n\n\nמגישים עם אורז או נודלס וזה טעים אפילו עם פסטה!\n\n\nהמלצה:\n  פטריה אהובה עלי במיוחד היא ה- King ובשמה העברי 'פטריית מלך היער'. היא בעלת רגל גדולה ובהירה וכיפה קטנה וכהה בצבעה. היא מצליחה לשמור על מרקם קשיח וכמעט בשרי וכייפית לאכילה.\n\n\n.   .   .\n\n\n~700 גרם פטריות מסוגים שונים\n\n\n3 כפות שמן\n\n\n5-6 ענפי בצל ירוק- פרוסים דק\n\n\n4 שיני שום- קצוצות דק\n\n\n3 כפות ג'ינג'ר טרי/ ~ 5 ס\"מ חתיכת ג'ינג'ר – קלוף וקצוץ דק\n\n\n1-2 פלפל צ'ילי טרי – לפי הטעם וחריפות הפלפל\n\n\n4 גבעולי נענע פוריים- עלים בלבד קצוצים דק\n\n\n4 כפות סויה\n\n\n3 כפות רכז רימונים\n\n\n~ 3 כפות סוכר  (אפשר אגבה רק קחו בחשבון שיהיו יותר נוזלים)\n\n\nמיץ מ- 1/2 לימון (יש לבדוק את מידת חמיצות מיץ הרימונים לפני ההוספה)\n\n\nלהגשה: בצל ירוק, נענע וצ'ילי קצוצים\n\n\nמחממים היטב מחבת  ומניחים בה את הפטריות ללא שום תוספת שמן. צולים על להבה גבוהה ומערבבים מיד פעם עד שהפטריות שחומות ומוכנות לאכילה- בדרך זו הן שומרות על מרקם מוצק ולא מפרישות הרבה נוזלים. מוציאים לצלחת.\n\n\nלאותה מחבת מוסיפים: שמן, בצל ירוק, שום, ג'ינג'ר ומטגנים יחד באיטיות עד שהם מתרככים. מוסיפים צי'לי, סויה, מיץ רימונים, סוכר ולימון ומבשלים יחד עד שהרוטב מסמיך מעט.\n\n\nמעבירים את הפטריות לתוך הרוטב ומפזרים את הנענע מעל. מערבבים, מבשלים יחד כדקה וטועמים. מתקנים תיבול, אפשר להוסיף מעט מלח אם יש צורך.\n\n\nבהגשה מפזרים מעל עוד בצל ירוק, נענע טריה קצוצה וצ'ילי פרוס דק.\n\n\n.  .  .  .  .\n\n\n\n\n\n\n\n\n \n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/10/03/avital-eggplants/": ".\n\n\nזו העונה הזו, שבין חמים לקריר, שגורמת לי למלא דברים בדברים ולהפקידם  למשמרת אצל התנור.\n.\n\n\n\n\n \nזמן הממולאים. \n\n\nאת המתכון הזה הכינה עבורי אביטל, אישה צבעונית ומלאת חוש הומור, שלמדה אותו מאמה שלה- סבתא חנה מרומניה שלמדה לבשל אוכל הונגרי מהדודות של בעלה. בקיצור מתכון הונגרי. אצל אביטל הוא עבר שיפוץ קל בהתאם לתקופה ולצרכים (כמו צליית החצילים בתנור במקום טיגונם) ואצלי המשיך לקבל עוד שינויים בשמחה- החצילים נהיו פלפלים ובהחלפה הזו חסכתי לי די הרבה עבודה.\n\n\n\n\n\n\nכך או כך, בסוף תקבלו מגש אדום, בוער וריחני של ממולאים רכים ומתקתקים כמנהג העדה. אפשר להוסיף עשבי תיבול או תיבול אחר ואפשר גם להשאיר בדיוק כך- קציצה בירק שהיא ארוחה שלמה.\n\n\n\n\n\n\nממולאים בקציצה\n      בערך 14 יחידות\n\n\nלהחליף את החצילים בפלפלים צבעוניים חוסך ימבה עבודה. כמה פלפלים? זה תלוי בגודלם אבל במקרה הזה הייתי מכינה כמות כפולה מתערובת המילוי  ובוחרת בפלפלים קטנים.\n\n\nכשמסיימים למלא את הפלפלונים, מזהיבים מעט במחבת חמה וטיפונת שמן, לא בכדי לבשל אלא בכדי לקבל עוד שכבת טעם נוספת, ואז מעבירים לתבנית עם הרוטב האדום וממשיכים כרגיל.\n\n\nאם נותרת מלית ללא דורש, ניתן ליצור קציצה שטוחה ורחבה ולהזהיב עם זרזיף שמן משני הצדדים- אחלה לסנדויצ'ים.\n\n\n2 חצילים גדולים ויפים\n\n\nלבלילה\n: 1/2 כוס קמח\n\n\n1/2 כוס קורנפלור\n\n\n1 ביצה\n\n\n~ 3/4 כוס מים\n\n\nלמלית:\n 1 בצל גדול\n\n\n2 שיני שום\n\n\n2 פרוסות חלה\n\n\n1 ביצה\n\n\n1/2 ק\"ג בשר טחון (אפשר לערבב בקר ועוף)\n\n\nמלח/ פלפל שחור טרי/ פפריקה\n\n\nלרוטב\n: 1 בצל בינוני- קצוץ דק\n\n\n1 קופסאת מיץ עגבניות או עגבניות טחונות (425 גרם)\n\n\n1 רסק עגבניות קטן (100 גרם)\n\n\nמלח ופלפל גרוס טרי\n\n\n1 כף סוכר\n\n\n1 לימון סחוט\n\n\nקדימה לעבודה-\n\n\nמחממים את התנור במצב גריל, מרפדים שתי תבניות גדולות בנייר אפיה ומזליפים מעט שמן.\n\n\nבעזרת קולפן מורידים פסים לאורכו של כל חציל, כך שהחציל חציו קלוף וחציו שחרחר. פורסים כל חציל לפרוסות אורך של כ- 3/4 ס\"מ (מתקבלות בערך 7 פרוסות מכל חציל, גם קצוות נאים לנו). מתבלים היטב במלח ובפלפל.\n\n\nמערבבים היטב את חומרי הבלילה יחד. המרקם צריך להיות כשל ריוויון והבלילה צריכה לעטוף את פרוסות החציל היטב. אם נוזלי מדי מוסיפים מעט קמח ואם סמיך מדי, מדללים במעט מים.\n\n\nטובלים את פרוסות החציל, מניחים צפוף בתבניות, מזליפים או מתיזים מעט שמן מעל וצולים בתנור עד שהפרוסות מזהיבות יפה.\n\n\nמכינים את מלית הבשר: מרטיבים וסוחטים היטב את החלה. קוצצים אותה היטב במעבד המזון יחד עם הבצל והשום. מערבבים את העיסה עם הבשר והביצה ומתבלים בנדיבות. כדאי ורצוי בשלב הזה לטגן חתיכונת קטנה בכדי לבדוק את דיוק התיבול.\n\n\nמאדים את הבצל הקצוץ במעט שמן-זית בסיר גדול. כשהבצל רך מאד, מערבבים פנימה את רסק העגבניות ואחרי דקתיים, מוסיפים את כל שאר המרכיבים+ מים כדי מילוי פחית העגבניות המרוסקות הריקה.  מביאים לרתיחה ומכבים את הלהבה.\n\n\nמשהתקררו החצילים (וכן, פה ושם נקרע להם הציפוי וזה בסדר, הם עדיין כשירים למשימה): יוצרים מתערובת הבשר עיגולים גדולים וממלאים כל פרוסה כמו סנדויץ'- כשהחציל מקופל לחצי לאורכו ואוחז את המלית במרכז.\n\n\nמניחים את פרוסות החצילים הממולאות בתבנית גדולה, נשענים זה על זה בעדנה קלה, לא לפני שממעבירים מעט מהרוטב האדום לתחתיתה.\n\n\nכשכל פרוסות החציל מסודרות למסדר המפקד, יוצקים עליהן את כל רוטב העגבניות, מכסים היטב בנייר אלומיניום ואופים כשעה.\n\n\nהממולאים מוכנים כשהם רכים לתפארת והרוטב סמיך ומבעבע באדום כהה.\n\n\n..\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/04/15/kohlorab/": ".\n\n\n\n\n.\n\n\n בהתחלה הוא היה סתם מן כזה מוזר ורק אחר כך התמכרתי. להתפצחות שלו בין השיניים, לצבעו הצחור, לטעמו החיוור שמתאים עצמו לכל דבר. עכשיו, כשהוא גדל בשדות שליד הבית, הוא מגיע הביתה בכמויות גדולות וכשלא נאכל סתם כך פרוס דק או משודך לגרסאות סלט שונות, אני מנסה איתו דברים אחרים\n\n\n.\n\n\n\n\n\n\n.\n\n\nחברתי הידעונית היתה מציינת כאן באזנכם, שהקולורבי הוא חבר ממשפחת המצליבים וזה אומר בריאות בשפע. אני, לעומתה, רק אמליץ לכם לחשוב עליו כתפוח האדמה החדש שלכם- דל בקלוריות וטעים ממש\n\n\n.\n\n\nאפשר לצלות אותו בתנור ממש כמו תפוחי אדמה- עם שמן זית ומלח גס\n\n\n\n\nואפשר גם כך-\n\n\n.\n\n\n\n\n\n\n\n\n\n\n.\n\n\n\n\nגראטן קולורבי    \nכ-4 מנות\n\n\nאם שום טרי לא בנמצא, פשוט משתמשים\n במעט \nשום קצוץ\n\n\n\n\n4-5 קולורבי- קלופים ופרוסים דק\n\n\nמלח\n\n\n1-2 שיני שום טרי פרוס דק\n\n\n1/2 מיכל שמנת מתוקה\n\n\n1/8 כפית פלפל אנגלי טחון\n\n\n1/4 כוס פרמז'ן מגוררת\n\n\nמחממים תנור ל- 180 מעלות צלסיוס\n\n\nמתבלים את פרוסות הקולורבי במלח ובםלםל אנגלי ומסדרים בשכבות עם פרוסות השום. משקים בשמנת ומפדרים בפרמז'ן. מכסים בנייר כסף ואופים כשעה או עד שהפרוסות הקולורבי רכות. מסירים את הכיסוי ומזהיבים. מגישים חם או פושר עם מעט שמן-זית ופרמז'ן מעל.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/14/kale-2/": "אין ספק שלמרות היותי אוהבת חורף ידועה, שווקי הקיץ קוסמים לי בטעמם הרבה יותר מאלו העכשויים \nאבל\n מאחר ואי אפשר לבחור והיקום אומר כעת חורף, הנה אני דבקה בפרויקט הירוק שלי\n\n\n\n\n\n\n\n\n \n\n\n\n\n \n\n\nזמן, היצע וביקוש יביאו גם את אלו לעשות עליה לארץ הקודש. סבלנות.\n\n\n\n\nה'דשא' של היום- נקרא  kale  ובחיפוש אחר התרגום העברי קיבלתי 'עלי כרוב מסולסל'. לא, זה לא זה. קרוב משפחה אולי אבל לא כרוב.  את הספר \nהזה\n קיבלתי ממש עכשיו במתנה. מסוג הספרים שלא הייתי קונה לעצמי אבל נחמד לקבל. בהשראת מתכון שראיתי שם בישלתי את ה- kale במחבת עם הרבה שמן -זית, שתי שיני שום שלמות ומעוכות מעט, מלח ופלפל והוספתי לו בסיום 1/4 כוס צימוקים שהשרתי ביין אדום, צנוברים ועוד קצת שמן-זית.  ה- kale  הכי מעולה שאכלתי אי-פעם. בשביל להיות כזה (ותאמינו לי שקשה לו) הבנתי שנחוץ לו שילוב של הרבה שמן-זית, בישול ממושך וצימוקים שיכורים. מעדן.\n\n\n \n\n\n\n\nלשמחת אוכלי הירוקת-\n המתכון המקורי טען ל- chard הידוע בכינויו 'מנגולד' (אפשר גם עלי- סלק) והוא מובא כאן בגרסתו המקורית:\n\n\n\n\nמנגולד בצימוקים\n          עם מיני שינויים מ-\n תומאס קלר\n\n\nמי שרוצה מתכון של קלר- שלא יחפש חיים קלים כי הוא לא ימצא\n\n\nלצימוקים:\n   2 כפות צימוקים בהירים,  4-5 כפות יין לבן\n\n\nמחממים את היין ושופכים על הצימוקים. משרים 30 דקות.*\n\n\nלמנגולד:\n\n\nבערך 2 ק\"ג מנגולד\n\n\nבערך 1/4 כוס שמן קנולה (אני הייתי משתמשת בשמן-זית)\n\n\n2 כפות שום קצוץ\n\n\n2 כפות צנוברים  קלויים + צימוקים ביין *\n\n\nחותכים את גבעולי המנגולד העבים ופורסים כשתי כוסות מלאות מהם בחתיכות של כשני ס\"מ. חותכים את כל העלים הירוקים לשלוש.\n\n\nבסיר מים רותחים מבשלים את הגבעולים כ- 3-4 דקות ומסננים. מפזרים על תבנית לקרור.\n\n\nמחממים 1/2  1 כפות של שמן במחבת רחבה, מוסיפים כף שום ומבשלים בעדינות עד שמתרכך. מוסיפים מחצית מעלי המנגולד החתוכים ומבשלים כ-15 דקות, עד שרכים לחלוטין. מוציאים לתבנית להתקרר וחוזרים על התהליך עם המחצית השניה.\n\n\nכשכל כמות העלים מבושלת, מוסיפים למחבת עוד מעט שמן ואת הצימוקים והצנוברים. מתבלים במלח ופלפל.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/06/01/sweetmemulai/": "בנתיים הימים עוברים ומצטברים 'אוכלים' שאני רוצה לחלוק אתכם- יש את שבועות שנחגג עם בלינצ'סים מעט אחרים (הכנסתי לבלילה המון עשבי תיבול) ועוגת שמרים גבינתית שיצאה בדיוק בטעם הנכון, יש את השרימפס שאני והקטקט חלקנו בגינה כשהחלים והכבד שהכנתי לעצמי אחרי שחזרו תוצאות כה מצוינות מבדיקות הכולסטרול שלי. יש את הירקות הצלויים עם האיולי שהכנתי לתמר מניו-יורק ויש את אלו שבחרתי להיום- ממולאים!\n\n\nאוי כמה שאני אוהבת אוכל בתוך אוכל.\n\n\n מתה על דברים ממולאים. דמפלינגס למינהם וקרפלעך וקובה ומפרום וכל הדברים האלו שהם ימבעבודה. \n\n\n \n\n\n\n\n \n\n\nבן הדודה אורי, שיש לו שורשים סוריים ענפים (לא משותפים לאיש שנדפק עם האוכל הפולני משני הצדדים), חזר מביקור מולדת  ובידיו מתנה. הוא הצליח לזנב לי עותק של ספר מתכוני דודתו רינה. התרגשתי מאד.\n\n\nהמתכונים הסוריים (ע\"פ רינה כמובן) מתחלקים לפשוטים מאד ולכאלו שלוקחים את כל היום. את ה'מאודה' שהיא בבת עינו של אורי, אני אעשה כנראה כשאצא לפנסיה מהחיים או כשהילדים יעזבו את הבית, מה שיבוא קודם. בנתיים אני פשוט אמשיך להסתכל על התמונה של התבשיל הזה שמכיל קובה אורז, תפו\"א ובשר המטוגנים כל אחד בנפרד.\n\n\n המתכון של הממולאים האלו מעניין בעיקר בגלל שהוא מעט אחר. אלו הם ממולאים מתקתקים ואת הקישואים מטגנים בהתחלה במעט קראמל, שטעמו מורגש מאד בתוצאה הסופית. חוץ מזה, גיליתי שהסורים מאד אוהבים פלפל אנגלי טחון ומשתמשים בו כמעט בכל מאכל.\n\n\nנכון שלקח לי זמן להתרגל אליהם. אני מניחה שגם להם אלי. אבל יומיים אחרי, טעמם היה מעניין ומשמח.\n\n\n לא הממולאים של ילדותי אבל אוהבת אותם. \n\n\n \n\n\nוככה נראים משמשים מיובשים בלי כל הדברים המסרטנים. לא מי יודע מה יופי. וגם לא מי יודע מה טעם.\n\n\n \n\n\nקישואים ממולאים עם משמשים ותפוחים\n   רינה לוי              10 קישואים \n\n\nפה ושם שיניתי. בעיקר הורדתי קצת מתיקות והוספתי לימון, מלח וקינמון. וכן, עוד קצת בשר טחון.\n\n\nכדאי ורצוי להכין אותם יום-יומיים לפני. עושה להם טוב לחכות. הם סופגים טעמים ומתעדנים.\n\n\nוגם למדתי טריק מרגש- איך עושים שהאורז לא יברח החוצה מהקישוא?! סותמים בקצה עם קצת בשר טחון!. עובד כמו גדול.\n\n\nומהבפנימים של הקישוא אפשר לעשות יופי של אנטיפסטי- צולים בתנור עם שמן זית, מלח ופלפל וקצת שום. מתבלים בעשבים טריים וקצת בלסמי.\n\n\n10 קישואים קטנים בהירים\n\n\n1 תפוח ירוק גדול\n\n\n10 משמשים מיובשים- חצויים\n\n\n1 כפית סוכר\n\n\n2 כפות שמן\n\n\n1/2 לימון סחוט\n\n\nמלח\n\n\nלמילוי:\n\n\n1/2 כוס אורז יסמין- שטוף\n\n\n3/4 כוס בשר בקר טחון\n\n\n3 כפות שמן\n\n\n1 כפית מלח\n\n\n 1/4 כפית פלפל אנגלי טחון\n\n\n1/2 כפית קינמון\n\n\nפלפל שחור טרי\n\n\nמרוקנים את הקישואים ככל הניתן. אני השתמשתי בדבר הזה שהיינו עושים איתו עיגולי אבטיח ומלון כשהיינו קטנים ואין לי מושג מה שמו. עבד יופי.\n\n\nמפרישים מעט בשר טחון בצד ל'סתימת' הקישואים ומערבבים את כל חומרי המלית היטב בידיים וממלאים  ( לא לדחוס שיהיה לאורז מקום להתנפח) את הקישואים. סוגרים כל קישוא עם מעט בשר טחון.\n\n\nחותכים את התפוח לרבעים, מנקים ופורסים לפרוסות דקות על קליפתו. חוצים את המשמשים לחצי.\n\n\nבסיר שיכול להכיל את כל החברים בשכבה אחת, ממיסים את הסוכר. כשנמס והפך לקראמל חום בהיר, מוסיפים את השמן. \n\n\nמטגנים את הקישואים בקרמל כמה דקות משני צידם. מוציאים החוצה לצלחת.\n\n\nמכניסים לסיר את התפוחים ומטגנים מעט. מוציאים את מחציתם החוצה ומוסיפים מחצית מהמשמשים לסיר. מחזירים את הקישואים לסיר ומעליהם את כל התפוחים והמשמשים הנותרים. מתבלים היטב במלח ו\nמכסים\n את הקישואים במים רותחים.\n\n\nמביאים לרתיחה ומוסיפים את מיץ הלימון. (יכול להיות שבהמשך תצטרכו עוד קצת..)\n\n\nמבשלים על אש נמוכה כשעתיים (לי זה לקח פחות..) מכוסה למחצה, עד שהנוזלים נהיים לרוטב סמיך. סוגרים מכסה.\n\n\nכמויות המלח אינן מדויקות כי כל הזמן הוספתי. במתכון נאמר 'קורט' אבל כמובן שצריך הרבה יותר וצריך לטעום מדי פעם ולתקן.\n\n\n\n\n \n\n\n\n\n יש כאן גם קציצות. היה לי יותר מדי בשר.\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/03/13/ktizot-yerek/": ".\n\n\n\"הזמן עובר ואנחנו לא מטיילים מספיק\" אני מודיעה ספק לעצמי ספק לאיש ספק לאומה, פעם בכמה ימים. \"אני לא מפריע לך\", אומר הוא \"תקבעי, תארגני, ניסע\".  מאז הוא מתזז קשות, האיש. אפילו מנוי לחברה להגנת הטבע כבר יש לו..\n\n\nשישבת בעין גדי אורגן על-ידי הגיס רב הפעלים שהיה אחראי על הכל: גופרית, בוץ, מלח, ממתקים בכמות מסממת, מפלים, איילים, גמלים וכל השאר\n\n\n.\n\n\n/\n\n\nכבר שכחנו שנינו כמה יפה המדבר, על נופיו הפראיים עוצרי הנשימה. העין לא הורגלה להם בשנים האחרונות\n\n\n יפה שזה כואב\n\n\n.\n\n\n\n\n\n\n\n\n\n\n.\n\n\nרוח נעימה, משפחה, פיצוחים ועיתוני שבת, ילדים רצים יחפים. לא צריך יותר מזה, באמת שלא.\n\n\n.\n\n\n\n\n.\n\n\nובין היתר אכלנו גם את אלו שהכנו אני והגיסה כמה ימים לפני הטיול והצליח לשרוד ממש מעולה לפיקניק. שיעור מאלף (ובודאי גם מעט מעלף עבורה) באיך מתכון נוצר: פתיחה וסגירת ארונות בחיפוש אחר המשהו הזה שחסר, קצת מזה וקצת מזה והנה זה כאן וזה ישנו וזה אפילו טעים\n\n\n\n\n.\n\n\n\n\nקציצות ירוקות עם בורגול בתנור \n     20-25 קציצות\n\n\nפתרון מעולה לימים האלו שהמקרר מלא בהמון ירוקים שקניתם כי לא התאפקתם או לימים בהם אתם רוצים להרגיש ממש בריאים, יפים וחסונים\n\n\n1 צרור מנגולד (כ- 6 גבעולים גדולים) \nו/או\n קייל\n\n\n1 צרור תרד\n\n\n1 צרור פטרוזיליה\n\n\n1 צרור כוסברה\n\n\n2-3 ענפי נענע טריה- רק העלים\n\n\n1 בצל גדול קלוף\n\n\n2 שיני שום גדולות קלופות\n\n\n6 כפות פירורי לחם מלא\n\n\n3 ביצים (אפשר לצמצם ל-2 בלבד)\n\n\nמלח ופלפל גרוס טרי\n\n\n1 כפית כוסברה טחונה\n\n\n100 גר' גבינת פטה כבשים- מפוררת\n\n\n3/4 כוס בורגול גס (כמו שהוא לא מושרה ולא מבושל)\n\n\nמחממים תנור ל- 200 מעלות צלסיוס/ 400 פרנהייט.\n\n\nשוטפים היטב את כל הירוקים. מפרידים בין עלי המנגולד והגבעולים הלבנים- שומרים את שניהם. חותכים את גבעולי צרורות הפטרוזיליה והכוסברה .\n\n\nמכניסים למעבד מזון את הבצל חתוך גס, את גבעולי המנגולד, השום ופירורי הלחם. מקצצים היטב ומעבירים לקערה. מקצצים גם את שאר הירוקים ומעבירים לקערה.\n\n\nמוסיפים לקצוצים את כל שאר החומרים, מערבבים היטב ומשאירים לנוח כ- 20-30 דקות, בכדי לתת לבורגול לספוג את הנוזלים.\n\n\nבשלב הזה מומלץ לטגן קציצית קטנה על מחבת בכדי לבדוק תיבול ולראות מה ואם חסר. זה הזמן לתקן לשביעות רצונכם.\n\n\nבידיים משומנות מעט (העיסה תהיה עדיין רכה מעט אבל תתייצב בתנור), יוצרים קציצות שטוחות ומניחים בשתי תבניות גדולות על-גבי נייר אפיה. מלטפים במעט שמן זית כל קציצה וצולים בתנור כ- 15-20 דקות או עד שהקציצות מזהיבות מעט אך עדיין נותרות ירוקות ויפות לעין.\n\n\nשדרוג טעם נפלא: \nיוגורט/שמנת חמוצה בלימונים כבושים\n\n\nמקצצים לימונים כבושים למחית (שלי או כל לימון כבוש אחר) ומערבבים עם יוגורט או שמנת חמוצה ושמן זית. מעדן.\n\n\n\n\n.\n\n\n\n\n\n\n/\n\n\n תודה לכם על התגובות החמות והנפלאות\n\n\nשיהיה שבוע מקסים\n\n\nשלכם,\n\n\nהילה\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/12/06/caponata/": "ח\n\n\n \n\n\nבשבוע שעבר החלטתי ככה בספונטני, ללכת עם עצמי \nלתערוכה של פיקסאר \nשמציגה כאן כבר די הרבה זמן באזור. ציפיתי לגדולות ולנצורות גם, אך הן שכחו להגיע לתערוכה כולן. היה מעניין אבל כל-כך קטן ובסיסי וממש ממש לא מספק. וכנראה שרק בכדי לעודד את רוחי הכמהה, החליטו עורכי התערוכה לנדב לי פרט בונוס מרתק, שאמנם ידעתי בעבר הרחוק אך הצלחתי כבר לשכוח: האם ידעתם \nשיועץ הסרט \nרטטוי\n היה השף תומס קלר?! וככזה הוא אירח את אנשי הצוות, הדריך אותם מקצועית ואף נידב את מתכון הרטטוי שלו לחולדה החביבה..\n\n\nעם פיסת המידע המעמיקה והמרגשת הזו, פרצתי את דלתות האולם חזרה לאויר העולם\n\n\n \n\n\n\n\n\n\n \n\n\nבדרך לאוטו, נזכרתי במתכון הזה שהכנתי בעבר ומעולם לא פירסמתי, פשוט כי לא יצא. תקראו לזה רטטוי, קפונטה או סתם גיבץ' (יש גם גרסאות למטבח הספרדי והתורכי) אבל בסוף זה יסתיים בחציל, שום, עגבניה ושאר תוספות, בהתאם למסורת ולרוחב ליבו של הבשלן. אני לשלי מעדיפה לקרוא \nקפונטה\n, פשוט כי זה מצלצל יפה יותר ובעיקר כי זה איטלקי. הקפונטה נוטה להיות מעט מתקתקה ומעט חמצמצה ויש לה מליונת'לפים גרסאות -זו שלי:\n\n\n \n \n\n\n \n\n\n\n\nסלט קפונטה  \n\n\nאוכלים חם, קר או פושר, כסלט אנטיפסטי או כברוסקטה או על לחם עם גבינה. או בלי גבינה. על פסטה או כמצע לשקשוקה. ואפילו בלי כלום- ככה עם מזלג!\n\n\nנשמר מצוין שבוע-שבועיים במקרר-\n  \nאז כדאי להכין כפול.\n\n\n~400 גר' חצילים\n\n\n1 קישוא\n\n\n1 פלפל אדום  וגם 1 קטן חריף אם אתם בעניין\n\n\n4 שיני שום גדולות קלופות וקצוצות דק\n\n\n~ 7 עלי בזילקום גדולים- קצוצים גס\n\n\nמלח ופלפל טרי\n\n\n3 כפות שמן- זית\n\n\n2 כפות חומץ בלסמי\n\n\n1 כף דחוסה סוכר חום\n\n\nבסיר:\n\n\n2 שיני שום קצוצות\n\n\n2 כפות שמן-זית\n\n\n4-5 זיתי קלמטה קצוצים גס\n\n\nצ'ילי פלייקס- לפי הטעם\n\n\n2 עגבניות טריות חתוכות גס\n\n\n1 כפית רסק עגבניות\n\n\nמחממים תנור ל- 200 מעלות צלסיוס/ 400 פרנהייט. \n\n\nחותכים את החצילים, הקישואים והפלפל לקוביות בגודל המועדף. מערבבים היטב עם השום, עשבי התיבול, שמן- הזית, הבלסמי והסוכר ומתבלים בנדיבות. מעבירים לתבנית גדולה וצולים כ-40 דקות או עד שהירקות רכים וזהובים. במהלך הצליה, מערבבים פעם-פעמיים.\n\n\nבסיר גדול מחממים מעט את שמן-הזית ומוסיפים שום, צ'ילי פלייקס, זיתים ומעט מלח. נזהרים לא לשרוף, מערבבים ומאדים מעט. מוסיפים את העגבניות והרסק  ומוסיפים את הירקות הצלויים. מוסיפים כ-1/4 כוס מים, מערבבים ומבשלים מעט  עד שמסמיך. טועמים ומתקנים תיבול. \n\n\n\n\n\n\n \n\n\n\n\n \n\n\nצ'ופר לעמלים\n\n\nלוקחים מחבת קטנה עם מעט שמן זית. מחממים ומעבירים אליה שתי כפות גדושות של קפונטה. שוברים מעל ביצה, בוזקים מעט מלח ומכסים.\n\n\nמבשלים כמו שקשוקה, עד שהביצה רכה אך לא נוזלית לגמרי. מעבירים לצלחת, מפזרים מעל מעט גבינת עזים רכה. ת ע נ ו ג.\n\n\n \n\n\n!I don’t want to eat garbage, dad\n \n \n\n\nך\n\n\n\n\nאהבתי\n \nטוען...\n\n\n\n\nקשור",
  "https://bissim.com/2013/01/24/quinoa-the-best/": "פוסט אחר היה מוכן לי בהיכון אבל הימים לא שקטים ומרגישים כאילו צריך גם באוכל קצת מרגוע.\n\n\nלפעמים צריך רק קצת שקט, הפסקה מהמולת בחירות, מדאגות לעתיד יפה יותר ממי ישב עם מי ואיפה ומתי.\n\n\nומשום שזהו בלוג של אוכל ומשום שבשקט חפצתי, בחרתי בקינואה שעלתה וירדה מלהיות סופר- טרנדית לסתם בריאה.  קינואה, שבפשטות ודיקדוק הכנתה יכולה להיות מלכה, כך לימדה אותי מיכל הנאוה.  זה היה בטיול של סופשבוע בו היא נשבעה לי שקינואה היא הגרגר האצילי מכול ובמילים אלו שבתה את ליבי – כי עובדה, עוד באותו הלילה שטפתי והשרתי וסיננתי וחיכיתי ובבוקר גיליתי שצדקה!\n\n\nכששוטפים קינואה היטב ומשקיעים מעט זמן בהשריתה, נעלמים טעמי הלוואי המרירים להם היא מסוגלת. בישול נכון שלה יניב עבורכם סיר של תערובת אוורירית וסתגלתנית, גרגרים קטנים ורכים לאכילה, משחק נעים לפה. אין להם טעם מרתק, הם קצת מזכירים את הבורגול ולמרות זאת, יש בהם משהו ממכר ומפנק והם ישמחו לקבל כל טעם שתחברו עבורם.\n\n\nאוהבת אותה קרה עם מעט סירופ מייפל (אפשר גם אגוזים), כתוספת אורירית לכל סלט והכי הכי כשהיא חמימה ומלאת טעמים. כשמכינים אותה נכון מסתבר, היא פשוט טעימה.\n\n\nאשמח לשמוע על דרכים חדשניות ומהממות עם קינואה \n\n\n…\n\n\n\n\nככה מבשלים קינואה-מתכון בסיס\n      מיכל רוקח-שמאי\n\n\nההוראות מצריכות רצון ותכנון מראש. אם אתם בעניין של ספונטני, דלגו שלב והמשיכו ישר לבישול לאחר גמר תהליך השטיפה-השריה, עדיין יצא טוב.\n\n\n1 כוס קינואה\n\n\n1-2 כפות שמן\n\n\n1 כוס מים רותחים\n\n\n1/4 כפית מלח\n\n\nמעבירים את גרגרי הקינואה למסננת ושוטפים היטב. ממלאים קערה גדולה במים קרים ונותנים למסננת לשבת בתוכה כעשר דקות. שוטפים היטב תחת מים זורמים וחוזרים על התהליך שוב. במידה ורוצים, ניתן להשאיר זמנים ארוכים יותר. מסננים ומניחים לעמוד במסננת ללילה. בבוקר תראו זנבות קטנים של תחילת הנבטה!\n\n\nמחממים את השמן בסיר ומטגנים בו את הקינואה מספר דקות, תוך כדי ערבוב של פה ושם. מוסיפים את המלח והמים, מערבבים, מכסים ומבשלים על אש נמוכה 14 דקות. מכבים את הלהבה ומשאירים סגור לאידוי מושלם.\n\n\nמאווררים עם מזלג.\n\n\n\n\n…\n\n\n\n\n…\n\n\n\n\nקינואה בסויה ותרד מאודה      \nל-4 כתוספת\n\n\nטעים חם, פושר או קר. טעים וזהו.\n\n\n1 כוס קינואה\n לאחר בישול\n– הוראות במתכון הבסיס שמעל\n\n\n~250 גר' עלי תרד טרי- שטופים\n\n\n1 שן שום כתושה\n\n\n1 כף שמן זית\n\n\n1/2  – 1  כף סויה (תלוי בסוג וברמת המליחות שבה)\n\n\nכמה טיפות שמן שומשום- לפי הטעם\n\n\nמעבירים את התרד למחבת או סיר רחבים ומאדים באיטיות על להבה נמוכה, בערבוב אגבי. התרד יאבד מנפחו  ומנוזליו.\n\n\nמוסיפים את הקינואה ומוסיפים את שאר המרכיבים. מבשלים יחד, מערבבים ונותנים לכל הטעמים להיספג.  טועמים ומתקנים תיבול.\n\n\n\n\n    \n          …\n\n\n\n\n                 …\n\n\n\n\nקינואה בקארי וצבעי העונה     \nל-4 כתוספת\n\n\nתבשיל פשוט ומנחם- אולי מה שמנחם הוא שאכלתי חצי סיר מבלי משים וזה אבל כה בריא!\n\n\n1 כוס קינואה מושרת ושטופה- הוראות מתכון הבסיס\n\n\n~2 כוסות של ירקות קצוצים דק מה שיש בבית (אצלי היו: גזרים, עלי סלק צהובים , בצל ובצל ירוק)\n\n\n1 שן שום כתושה\n\n\nמעט שמן-זית\n\n\n1 כפית אבקת קארי\n\n\nאפשרי – 1/2 כפית כורכום כי זה בריא!\n\n\n1 כוס מים רותחים\n\n\nמלח\n\n\nמאדים את הירקות הקצוצים והשום במעט שמן ומלח עד שהם רכים. מוסיפים את הקינואה השטופה והתבלינים וממשיכים לאדות מספק דקות, תוך ערבוב. מוסיפים את המים הרותחים, מביאים לרתיחה, מכסים ומשלים רבע שעה או עד שכל המים מתאדים. משאירים מכוסה לעשר דקות ומאווררים מעט בעזרת מזלג.\n\n\n\n\n…\n\n\nסלט קינואה כזה\n\n\nס\nלט קינואה כזה\n\n\n…\n\n\nמאחלת ימים של רוגע ודברים טובים שבאים לשנות\n\n\nשלכם,\n\n\nהילה\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/01/10/root-veg-chickpeas/": ".\n\n\n.\n\n\nבסוף זה תמיד נהיה חום, זוהי דרכן של קדרות.\n\n\nבסוף זה תמיד נהיה חום אבל \nזו\n מתחילה צבעונית, מרהיבה ומרחיבת לב. אחר כך היא תפצה אתכם בריחות נפלאים שימלאו את חלל המטבח ומשם יתגנבו לאט לאט לשאר חלקי הבית . בהמשך יבואו הטעמים- עמוקים ודשנים.  בזמן האחרון אלו קדרות של ירקות בשילובים שונים לפי מה שיש או מה שמתחשק בדמיון, מפתיעות בכל פעם מחדש בשמחה ובסיפוק שהן מביאות לאוהבי בשר כמונו.\n\n\n.\n\n\n\n\n\n\n.\n\n\nארוחה דשנה, חורפית אך לא כבדה מדי – ממתקי ירקות ריחניים, רכים ומפנקים בטעמים עמוקים של חמין. כפית של יוגורט מעל וסלט רענן ליד ויש לכם ארוחה מקסימה!\n\n\n .\n\n\n.\n\n\n\n\nקדרת ירקות שורש וחומוסים \n       כ- 4 מנות\n\n\n*  ארטישוק ירושלמי לאוהביו יהיה להיט\n\n\n* בענייני מים- מאחר וסירים שונים מגיבים שונה לחום, רצוי לבדוק את תכולת הסיר לאחר כשעתיים בכדי לודא שהכל בסדר ואין מחסור בנוזלים. עבור סיר הברזל שלי כמות המים שבמתכון היתה מושלמת. במידה וינם נוזלים מיותרים פשוט הגבירו את חום התנור להמשך .\n\n\n* בענייני השריה- בכדי לעזור באגף הספונטניות, הכי סבבה זה להשרות בערב אחד כמה סוגי קטניות- שעועיות, חומוסים. בבוקר או בזה שלמחרת, מסננים ומקפיאים. ככה אתם מצוידים לכל חישקוק ולכל גחמה.\n\n\n1 כוס גרגרי חומוס מושרים ללילה בשפע מים קרים\n\n\n4 גזרים שמנמנים\n\n\n4 לפתות\n\n\n2-3 צנוניות גדולות\n\n\n2 קולורבי\n\n\n3 כפות שמן זית\n\n\nמיץ מלימון שלם\n\n\n3 כפות דבש/ אגבה\n\n\n1/2 כפית כורכום\n\n\nמעט שבבי צ'ילי יבש\n\n\n1 כף גדושה רסק עגבניות\n\n\n1/3 כוס יין לבן\n\n\n2/3  1 כוסות מים\n\n\nמלח ופלפל גרוס טרי\n\n\nמחממים תנור ל- 160 מעלות צלסיוס/ 320 פרנהייט.\n\n\nמקלפים את הגזרים וחותכים גס.  מקלפים את הלפתות והקולורבי, חוצים ופורסים כל מחצית לשלוש פרוסות. חותכים את הצנוניות לרבעים.\n\n\nמעבירים את הירקות לסיר המתאים גם לתנור ומוסיפים אליהן את גרגרי החומוס לאחר סינון. מוסיפים את כל המרכיבים: שמן-זית, מיץ לימון, דבש, כורכום, צ'ילי ורסק העגבניות מדולל ביין. מתבלים היטב במלח ובפלפל ומוסיפים כ-  2/3 כוס מים. מביאים לרתיחה.\n\n\nטועמים- צריך להיות חמוץ ומתקתק- מתקנים תיבול לפי הצורך.\n\n\nמכסים ומעבירים לתנור לשעה. מוציאים, נותנים ערבוב עדין (הקולורבי מתרכך מהר יותר מאחיו) וטעימה קלה- רואים מה חסר: מלח, קצת דבש, לימון. מוסיפים את כוס המים הנותרת, מכסים ומכניסים לעוד שעתיים.\n\n\nמגישים עם מעט יוגורט.\n\n\nשבת חורפית ומקסימה\n\n\nתשארו חמימים ותאכלו משהו…\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/02/18/graten-coconut/": "*   *   *\n\n\n\n\n*   *   * \n \n\n\nכשהבת אדם מפרגנת לעצמה סוף סוף מעבד מזון חדש במקום ההוא שנשבר כבר מזמן בכמה מקומות ותמיד משפריץ,  צריך להזהר\n\n\nלמה מרוב התלהבות, היא מכניסה לתוכו כל דבר שעובר לידה רק בשביל לראות איך זה נפרס דק דק דק\n\n\nיפה יפה\n\n\nבלי שום מאמץ מיוחד מצידה\n\n\n*   *   *\n\n\n\n\n\n\n\n\n\n\n*   *   *\n\n\n\n\nגרטן שורשים בקוקוס\n    6 מנות\n\n\n*\n לגרטן המקסים הזה יש טעמים מארצות רחוקות והוא כולו רכות נימוחה ומפניקה- כל ירק תורם מרקם, ריחות וגוונים שונים. אפשר לשנות ירקות לפי הטעם והחשק.\n\n\n*\n הפריסה הדקדקה חשובה כאן לתוצר הסופי וכל השכבות הפנימיות יכולות להיות חאפריות בסידורן,  חוץ מהעליונה, אותה חשוב לסדר יפה יפה. ככה אגב, הבת שלי מסדרת את החדר שלה.\n\n\n*  \n אתם יודעים שלרוב אני משתדלת שלא לתת מתכונים עם מצרכים מוקרצים אבל את עלי הכפיר-ליים אני שומרת בשקית קטנה במקפיא ומדי פעם מכניסה לשארית מרק העוף או לדברים אחרים והטעם שלהם לגמרי מעולה.  אם אין מהם לא יפלו השמיים- הטעמים יהיו פשוט יותר עדינים.\n\n\nניתן בקלות ובשמחה להכין מראש ולחמם היטב לפני ההגשה.\n\n\n2 גזרים- קלופים (או שלא)  ופרוסים דק\n\n\n1 כפית גדושה ג'ינג'ר טרי מגורר\n\n\n2 שיני שום קצוצות\n\n\n1/2 כפית הל\n\n\n1/4 כפית קינמון\n\n\n2 עלי כפיר ליים טחונים (במטחנת תבלינים או בעלי ומכתש כאבותנו)\n\n\nמעט צ'ילי פלייקס- אם מתחשק\n\n\n1 כוס קרם קוקוס (או פחית חלב קוקוס ושאר הכמות מים)\n\n\n1/2  1 כוסות מים\n\n\nמלח ופלפל טחון טרי\n\n\n*\n   \n* \n \n *\n\n\n4 תפוחי אדמה\n\n\n2 בטטות\n\n\n1 ראש סלרי קטן\n\n\n1 גזר לבן גאה וחזק (Parsnip)\n\n\n1/2 דלורית\n\n\n*\n  \n *\n   \n*\n\n\nתבנית 20*30 ס\"מ- משומנת מעט\n\n\nבסיר בינוני מביאים לרתיחה את הנוזלים וכל המרכיבים שמופיעים מעל לשלושת הכוכבים. מבשלים כ- 20 דקות או עד שהגזר רך. טוחנים  בכל דרך שיש לחלק או לחלק עם חתיכות קטנות של גזר (אהמ.. מישהי שאני מכירה עשתה את זה..) ומתקנים תיבול.\n\n\nמחממים תנור ל- 200 מעלות צלסיוס/400 פרנהייט.\n\n\nבינתיים, פורסים דק דק דק יפה יפה את כל ירקות השורש על קליפותהם (לא חייבים אבל שם כל הגודיז אז חבל)- הדרך היעילה ביותר היא לפרוס בכל פעם ירק אחר וישר להניחו בשכבה בכלי המיועד.  בין שכבה לשכבה מתבלים במלח ובפלפל. מהדקים את פרוסות למטה ושופכים מעל את רוטב הגזר המתובל. מכסים בנייר כסף.\n\n\nאופים כשעה.\n\n\nמסירים את כיסוי נייר הכסף ואופים עוד 45 דקות או יותר- עד שהמאפה שחום ורך.\n\n\nנותנים לו לשבת שרוגע כעשר דקות, להתייצבות, לפני האכילה.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/04/18/yomhazmaut/": "במירוץ השבועי שלי עם הזמן- הוא ניצח הפעם\n\n\n לכן לא נותר לי אלא לרענן עבורכם את ה'על האש' הבאמת טעים שיש כאן כבר ב'ביסים':\n\n\n \n\n\n\n\nמרינדת בלסמי לבשר ולעוף \nשאין בבית הזה 'על האש' בלעדיה! \n\n\n \n\n\n\n\nקבבונים\n במילוי גבינת עיזים\n\n\n \n\n\n\n\nנתחי עוף במרינדה ירקרקה\n\n\n \n\n\n\n\n \nפיצה על המנגל\n\n\n \n\n\n\n\nסנדוויץ' סטייק עם איולי וסטייל\n\n\n \n\n\n \nועל כל אלו אוסיף מתכון מעולה ומענג של הצי'פס המשפחתיים שלנו, אהבת הבית מגדול ועד קטן.\n\n\nאי אפשר לצלם בלי איזושהי יד קטנה שבאה לפלח…\n\n\n \n\n\n\n\n\n\n \n\n\nתפוחי אדמה  מ ע ו ל י ם  בתנור\n\n\nאת פטנט הג'ינג'ר למדתי מ'הנשיקה' ועליו הוספתי חרדל גרגרים שלם שעושה אותם נורא יפים…\n\n\n \n\n\nתפוחי אדמה מהזן החמאתי צהבהב\n\n\nכמויות שוות של שום כתוש, גינג'ר מגורר וחרדל גרגרים שלם*\n\n\nשמן- זית בנדיבות, מלח ופלפל טרי\n\n\nנו, לא ממש מתכון מסודר כאן- חותכים, מערבבים, מתבלים- הכל בנדיבות ורוחב לב (על 4-5 תפוחי אדמה גדולים משהו כמו *כפית גדושה מכל דבר)\n\n\nמעבירים לתבנית וצולים בחום גבוה (200 צלסיוס) כשעה או עד שרך ושחום- זהוב. כדאי לתת ערבוב פעם אחת באמצע.\n\n\nכשמוכן, מכבים את התנור, מכסים איכשהו (נייר כסף, נייר אפיה) ומשאירים לעמוד כעשר דקות במקום חמים- זה גורם להם להיות רכים ממש ואויש טעימים כל- כך…  \n\n\n \n\n\nחג טוב ועצמאי,\n\n\nהילה.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/06/25/roasted-simple-potatoes/": "תפוחי אדמה הם דבר טעים באופן אבסולוטי, בכל דרך, עם כל דבר, בכל מצב: רכים-פריכים-נימוחים-משביעים. קלים להכנה, פשוטים לשילוב בתבשילים מכל סוג ועוד יותר קלים לאכילה, תודו. החלק המאתגר ביותר איתם מתחיל ומסתיים בקניה עצמה- יש סוגים רבים של תפוחי אדמה ולכל אחד טעם ומרקם שונה. הזן האהוב עלי ביותר הם אלו בעלי הקליפה הדקה והמבריקה שצבעם צהבהב- מרקמם עשיר וקרמי וטעמם מעט מתקתק.\n\n\nאת תפוחי האדמה אפילו קל ופשוט לגדל: בוחרים תפוח- אדמה מכל סוג שאוהבים, מניחים בשקית במקום חשוך ונותנים לזמן וללחות 'להוציא לו עיניים' (זה יקח כמה שבועות). העיניים האלו הן תחילתו של הצמח החדש- אפשר לשתול את תפוח האדמה בשלמותו באדמה (אם אין גינה גם עציץ גדול יתאים) ואפשר גם לחתוך לפני השתילה לחתיכות שבכל אחת מהן יש 'עין'.\n\n\n.\n\n\n\n\n.\n\n\nשותלים באביב ועם תחילת הקיץ (כ- 3 חודשים אחרי), בצאת התפרחת,  תפוחי האדמה הראשונים מוכנים. לתפוחי אדמה גדולים יותר, ממתינים עוד כשלושה שבועות.\n\n\n.\n\n\n\n\n\n\n\n\n\n\n.\n\n\nיבול תפוחי האדמה הגינתי שלנו עלה השנה על כל הציפיות- שתילים גדולים ורענננים, שחלקם ביצבצו מזכרונות השנה שעברה, טומנים בשורשיהם שפע של תפוחי אדמה מוצקים ובוהקים. \"אמא\", אמר לי נמברטו בעודו חופר, \"להוציא תפוחי אדמה זה קצת כמו חפשו את המטמון\". והוא ממש צודק- אף פעם לא יודעים מה בדיוק מחכה באדמה וזה חלק מהכיף, החפירה והגילוי עצמו.\n\n\nניסיתי בכל מיני צורות וטעמים- מעוכים וצלויים באורגנו, 'פום אנה' סטייל צרפתי,  צלי תפוחי אדמה עם בצל ויין, צלויים כמניפות וגם כאלו בסלט עם וינגרט בזיליקום. אבל בסוף, בתחרות השוים מכל, זכו אלו הפשוטים והכעורים מעט, שקיבלתי במתנה מאורן ברזילי דרך הפייסבוקוש- יצאו רכים, מתפצחים, עם קצת טעם מדורה בדפנות. תענוג.\n\n\n.\n\n\n\n\n\n\n\n\n\n\n\n\n\n\nתפוחי אדמה פיצוחים / \nאורן ברזילי\n\n\nפשוטים אבל מתוחכמים- בגלל המלח והאין-שומן, נוצרת בצליה היבשה קליפה מתפצחת ובתוספת טעם עדין של מדורה, הם ממש נהדרים.\n\n\n(אין פה ממש מתכון בכמויות, תזרמו איתי)\n\n\nמרתיחים מים בכמחצית מגובהו של סיר גדול. מוסיפים כ- 1/4 כוס מלח (כן כן) ומבשלים תפוחי אדמה קטנים עד שהם רכים לגמרי. מסננים. מעבירים לתבנית צליה ומכניסים לתנור שחומם ל- 200 מעלות צלסיוס/ 400 פרנהייט לכ- 20 דקות או עד שתפוחי האדמה זהובים-שחומים. מנערים את התבנית באמצע.\n\n\nאפשר להכין מראש ולחמם לפני ההגשה- הם נשארים רכים וטעימים, אם כי פחות פיצוחיים.\n\n\n*   *   *\n\n\nסלט תפוחי אדמה באיולי\n\n\nסלט מעולה של תפוחי אדמה קטנים \n\n\nפריטטת תפוחי אדמה\n\n\nתפוחי אדמה צלויים בג'ינג'ר ושום\n\n\nתפוחי אדמה צלויים בתבלינים\n\n\nפיצה עם תפוחי אדמה דקיקים ורוזמרין \n\n\nתבנית של תפוחי אדמה, עלי סלק וגבינות\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/02/27/beet-leaves/": ".\n\n\n\n\nהכי אני אוהבת את הסלקים שמגיעים מאוגדים בצרורות- עלים גבעולים פקעות וקצת בוץ,  כי אז אחרי שעושים את הדברים שעושים עם הסלקים עצמם, נשארים העלים היפים ומתחננים שיעשו גם איתם.\n\n\n.\n\n\n\n\nלפעמים, מרוב שמחה, אני מתחילה דוקא בהם- מרימה אל מול האור, בודקת את הנימים והפסים הצבעוניים שארוגים בהם כמו בשמלה חג, חוקרת מה יצא הפעם- ארגמן, פוקסיה, צהוב זרחני או כתמתם ולפעמים עם מעט מזל כולם יחד, יפים כמו הקשת.\n\n\n'תראי מה שהטבע יכול לעשות…' היתה אמי תמיד אומרת ואני מוצאת את עצמי משננת את המילים האלו שוב ושוב\n\n\n.\n\n\nכשאין הרבה זמן  מטבח, אני קוצצת אותם לתוך מרק, מוסיפה לאורז שנצבע ורוד ומשמח ילדים או מערבבת קלות במחבת עם שמן זית, מלח, פרוסות צ'ילי והרבה שום, משל היו תרד.\n\n\n.\n\n\n.\n\n\n\n\nוכשיש זמן, אני טומנת אותם בינות שכבות רכות של תפוחי אדמה וגבינה, משלחת אותם לתנור לקירוב לבבות ושולפת ממנו אחרי שעה תבנית ריחנית ומפנקת.\n\n\n .\n\n\n\n\n\n\n\n\n.\n\n\n\n\nתבנית של תפוחי אדמה, עלי סלק וגבינות\n         6-8 מנות\n\n\nלבשל עם חברה זה נחמד כי אז, בעודך בוחנת את ארונית התבלינים בנסיון להבריק עם משהו ממש קולי אבל גם טעים, היא אומרת מאחורי גבך: 'בואי נשים אגוז מוסקט!' ואת, בגלל שאת בזרימה (וגם בגלל שאין לך רעיון טוב יותר) אומרת בסדר ושמה ממנו בנדיבות וזה עושה טוב לכולם. חוץ מזה, היא זו שחותכת בסבלנות שלך אין את תפוחי האדמה לפרוסות דקות…  תודה כרמית!\n\n\nמאחר והטעמים לא שתלטניים, שוה להשקיע בגבינה דומיננטית כמו עזים חריפה, מעושנת ואפילו כחולה. אפשר גם להטמין בין השכבות פטה, גבינת עזים רכה ואפילו ריקוטה לקבלת מאפה גבינתי ועשיר יותר\n\n\nכשאין עלי סלק אפשר מנגולד, תרד או ירוקת אחרת\n\n\n1 בצל גדול\n\n\nמעט שמן-זית\n\n\nמלח ופלפל גרוס טרי\n\n\nעלי סלק משלושה צרורות= 6 כוסות דחוסות לאחר קיצוץ\n\n\n3-4 שיני שום\n\n\n1 קג' תפוחי אדמה קלופים\n\n\n1/2 כפית אגוז מוסקט\n\n\n100-150 גר' גבינה עזת טעם- מגוררת\n\n\nקוצצים את הבצל ומעבירים למחבת רחבה עם שמן-זית ומעט מלח. מאדים בעדינות עד שמזהיב. מוסיפים את עלי הסלק הקצוצים ואת השום, מערבבים ומבשלים בנחת כ-10 דקות עד אשר העלים מתרככים. מתבלים בעוד קצת מלח ובפלפל ואגוז מוסקט. מוצאים פראייר שיפרוס את תפוחי האדמה. אם לא מצאתם ואין לכם המון סבלנות, גם פרוסות עבות יותר יהיו אחלה.\n\n\nמזליפים מעט שמן זית בתבנית ומחילים בבניה: תפוחי אדמה, מלחפלפל, תערובת עלי סלק, גבינה מגוררת ושוב. אנחנו יצרנו שלוש שכבות של תפוחי אדמה ובינהן שתי שכבות עלי סלק אבל גם קונסטרוקציה פשוט יותר של: תפו\"א, סלק, גבינה, תפו\"א תניב תוצאות טעימות.\n\n\nמסיימים בגבינה מגוררת ומעט מלח ומכניסים לתנור החם לכשעה או עש שהמאפה שחום וריחני.\n\n\nאם אוכלים מיד הוא נוטה להתפרק. אם מניחים לו להתקרר הוא מתמצק ובחימום חוזר יחתך נאה בקלות. הטעם אגב, אותו דבר.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/04/09/miang-kum10406/": ".\n\n\n\n\n\n\n\n\n.\n\n\nאוכל הוא לפעמים דבר מתעתע בדיוק כמו אנשים\n\n\nאלו שנראים מבחוץ לא הכי נוצצים אבל מסתירים סיפור חיים מרתק או אופי כובש\n\n\nזה בדיוק הקטע של המנה הזו שנראת בדיוק כמו עוד סתם מישהו\n\n\n.\n\n\n\n\nלכן חברים,  תהיו חייבים להאמין לי\n\n\nאין ברירה\n\n\nכי  הפעם לא מצליחה אפילו במעט, לתרגם את עוצמת הטעמים והריחות\n\n\nאת החויה שבאה לפה בהרמוניה- עקיצת הג'ינג'ר, צביטת הלימון, חריף, מלוח, מתוק, מריר- כמו זיקוקים של טעם וריח ומרקמים בפה\n\n\nמשהו אחר, מרענן\n\n\n. .\n\n\n\n\n.\n\n\nומגיע לכם, בחיי שמגיע, ביחוד עכשיו אחרי כובד הפסח ולפני מטח העצמאות\n\n\nאז צאו, קנו, קצצו ותהנו\n\n\n( או יותר עדיף- מצאו מי שיכין עבורכם)\n\n\n.\n\n\n\n\n\n\nchef Chat/   \nmiang kum\n  בשינויים של פה ושם\n\n\nזוהי מנת פתיחה מקסימה מהמטבח התאילנדי. רוב העבודה מתמצה במלאכת קיצוץ קפדנית אבל הסוף כמו שכבר אמרתי שוה כל מאמץ \n \n\n\nלרוטב:\n\n\n1/3 כוס שאלוט \nאו\n בצל סגול – קצוץ דק\n\n\n2 כפות ג'ינג'ר קצוץ\n\n\n1 כף שמן\n\n\n3/4 כוס קוקוס טחון\n\n\n3/4 כוס סוכר חום דחוס\n\n\n2 כפות סויה\n\n\n3/4 כוס מים\n\n\nמחממים תנור ל- 180 מעלות צלסיוס/350 פרנהייט.\n\n\nקולים את הקוקוס על גבי תבנית נקיה כ- 10 דקות עד שזהוב ופריך. יש לערבב באמצע. (*\nשימו לב\n לקלות בשלב זה גם את כוס הקוקוס הדרושה למרכיבי המנה)\n\n\nבמחבת קטנה מטגנים בעדינות את הג'ינג'ר והשאלוט עם השמן בערך 5 דקות או עד שהריח מציף והם מתרככים.\n\n\nמעבירים את הגינג'ר, השאלוט והקוקוס לבלנדר, מוסיפים את שאר המרכיבים וטוחנים למרקם חלק. מעבירים לסיר קטן ומבשלים בערבוב עד שהסוכר נמס לגמרי והרוטב דומה לסירופ מייפל. אם יש צורך ניתן להוסיף עוד מעט מים. מקררים מעט ומגישים או שומרים במקרר.\n\n\n1 כוס קוקוס טחון ו\nקלוי \n\n\n1/2 כוס בצל סגול קלוף וקצוץ דק דק \n*\n\n\n1/2 כוס ג'ינג'ר קלוף וקצוץ דק דק (אם תמצאו ג'ינג'ר צעיר- מה טוב)\n\n\n1/2 כוס ליים או לימון- קצוץ דק דק עם הקליפה\n\n\n1/2 כוס בוטנים קלופים קלויים\n\n\n2 כפות פלפל צ'ילי תאילנדי טרי- קצוץ היטב עם גרעיניו\n\n\nכ-24 עלי תרד גדולים או עלי חסה קטנים ורכים\n\n\nמגישים את כל המרכיבים הקצוצים על צלחת אחת (אני ערבבתי את הבצל עם הצ'ילי כמו שחדי עין בודאי ראו) ולידם את הרוטב והעלים.\n\n\nיוצרים כוסית קטנה מעלה התרד או החסה ומוזגים לתוכו בעדינות מעט מכל מרכיב. מניחים מעל כפית רוטב ומכניסים לפה.\n\n\nשלמות.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/01/quinoagrape/": "יום ראשון של בי\"ס. נמברטו התחיל 'קינדרגארדן' שזה מה שנקרא בארץ א' גנית. אנחנו יורדים לבית הספר ברגל ונכנסים להמולת הילדים-הורים. שנינו לא אוהבים את זה. לה, שדומה לאבא, ממש לא אכפת. הקטנים עומדים בשורות והמורים עושים מן השבעה- כל ההורים מרימים יד וחוזרים אחריהם: \"אני מבטיח… להיות כאן… בדיוק ב-2:15 …בכדי לאסוף את הילד שלי… ואם לא אוכל… אדאג שמישהו אחר יבוא…\" הקטנים בתורם מרימים יד  \"אני מבטיח…להיות מוכן… בדיוק ב- 2:15 …ומבטיח… שיהיה לי יום מקסים..\" זה מביא חיוך ומוריד קצת מהמתח שאני קולטת על הפנים שלו. והוא כזה עדין ורזה ובעיני קצת שברירי למרות שהוא לא ממש. הוא מחזיק לשתינו את היד חזק ואח\"כ מתמלא באומץ, אומר ביי ונכנס לכיתה. האדלריסטית שלנו אומרת שיש לי רגישות אליו כי הוא דומה לי. תמיד הוא נראה לי שברירי נורא. ואז כשהוא מפתיע בחוזק שלו זה נורא מרגש. הרבה יותר מרגש מהחזקים שפשוט הולכים בלי היסוס.\n\n\nאחר-כך אני קולטת ששכחתי את המפתח. אני מחכה לדיאן השכנה שתברר עם קת'י איפה הספייר שלי. בינתיים אני נקלעת לקבלת פנים לכבוד תחילת השנה, מכינה לי קפה ומתחפרת בפינה. אני שונאת את המינגלים האלו, מרגישה זרה. אחרי 35 דקות אני נזכרת באופציית החלון. בעליה הביתה, אני חושבת לעצמי כמה קשה לגוף ללמוד ובאיזו קלות הוא שוכח. מגיעה הביתה, גוררת כסא ונכנסת דרך החלון. הבית הזה פרוץ לגמרי. מצד שני אין ממש מה לגנוב.\n\n\n\n\nהיום אני מבשלת לי קינואה. גם כי  כ ו ל ם מדברים קינואה. שמעתי את גידי גוב אומר שקינואה זה לא למאכל אדם. צחקתי. פעם הייתי לגמרי מסכימה. עכשיו אני מבינה שזה בריא וגם התרגלתי לטעם.  מ' שהיא בשלנית קינואה ידועה אומרת שהאדומה הכי טעימה והיא גם אומרת ש'קינואה לוקחת הכל'.  ואם מ' אומרת היא יודעת..\n\n\n\n\n\n\n \n\n\n\n\nסלט בריאות של קינואה\n\n\nיצא אחלה סלט. לימוני וטיפטיפה מתקתק ובעיקר כזה שצריך ללעוס.\n\n\nאם משאירים את הקינואה והרוטב- שבאמת באמת מוצלח לאללה, יכולים להכניס לשם מה שבא… ואפילו עוד קצת! (וכן.. אני יודעת שמתבקש גם  'ואם מוציאים גם את הקינואה אז בכלל מקבלים סלט מעולה '!)\n\n\nאפשר לבשל אותה בשתי דרכים. דרך הספגטי ודרך האורז. בספגטי מבשלים בהרבה מים ומסננים החוצה גם את חלק מהסיבות שבגללן מלכתחילה אנחנו אוכלים קינואה ולכן עדיפה בעיני שיטת האורז.\n\n\n1/2  1 כוס קינואה אדומה (ובטוח שרגילה תעבוד אף היא)\n\n\n1/2  1 כוס מים\n\n\n1/3 כפית קינמון\n\n\n1/2 כפית מלח\n\n\n1 שן שום בקליפתה- מחורצת עם סכין\n\n\nמעבירים את גרגרי הקינואה למסננת ושוטפים היטב. ממלאים קערה גדולה במים קרים ונותנים למסננת לשבת בתוכה כעשר דקות. שוטפים היטב תחת מים זורמים וחוזרים על התהליך שוב.\n\n\nמעבירים לסיר יחד עם שאר המרכיבים, מביאים לרתיחה, מכסים ומבשלים על אש קטנטנה כ- 25 דקות, עד שכל הנוזלים נספגים בקינואה וחלק מהגרגרים נפתחים ומגלים את תוכם הלבנבן. משאירים מכוסה כ- 10 דקות ואז מסירים את המכסה ע\"מ שתתקרר.  מוציאים את שן השום ואומרים לה שלום.\n\n\n3 ענפי בצל ירוק קצוצים\n\n\n2-3 חופני ענבים (אם הם גדולים רצוי לחצות)\n\n\nחופן צנוברים קלויים\n\n\n1/2 כפית גרירת לימון\n\n\n1 פלפל אדום קטן קצוץ דק\n\n\nפטה מפוררת -כשאהבה נפשכם (אני שמתי משהו כמו 70 גר.)\n\n\nלרוטב:\n\n\n2 ענפי סלרי קצוצים קטן קטן\n\n\n1 כף חומץ שרי\n\n\n1 כפית דבש\n\n\n1/2 כפית מלח\n\n\n1/2 כפית חרדל\n\n\n1/4 כוס שמן\n\n\nמערבבים סלרי, מלח וחומץ בקערית ומשאירים ל- 5 דקות. מוסיפים חרדל ודבש ואז את שמן הזית באיטיות תוך כדי בחישה, עד לקבלת ויניגרט. מערבבים את הקינואה עם שאר המרכיבים והרוטב.\n\n\n\n\nוסוף עונת הענבים בגינה\n\n\nמאחלת לכולכם יום ראשון קליל …\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/10/16/dganim/": ".\n\n\nמציאות ישראלית\n\n\nאני זוכרת את אמא שלי דומעת אל מול המסך כשהגיע השבוי הישראלי חזרה הביתה\n\n\nהשבוע, שנים רבות אחרי, יצרב הזכרון הזה \nבדיוק\n אצל ילדי\n\n\n.\n\n\nהומור\n\n\nתכתובת ברשת שהגיעה לעיני:\n\n\nבלוג נהדר אבל מאז שהיא חזרה לארץ נראה שירדה לה המוטיבציה לבשל… ממש כואב הלב עליה\n\n\nומישהי בתגובה הצליחה להצחיק אותי: אם הייתי גרה בברקלי וחוזרת לארץ היתה יורדת לי המוטיבציה לעשות כל דבר שהוא לא להזמין כרטיס טיסה חזרה.\n\n\n.\n\n\nורק בכדי שלא יכאב לה הלב\n\n\nשקיות לקט הדגנים של סוגת (וזו\n אינה\n פרסומת סמויה) הן פיתוי גדול- כי תוך עשר דקות הן מוכנות לאכילה ואז כל שנותר הוא רק להוסיף להן טעמים ויש תוספת נפלאה ואפילו ארוחה קלה אם מצרפים לזה קצת גבינת עזים וירקות.\n\n\nבתערובת שאני קונה יש חיטה, גריסים, אורז מלא ושיבולת שועל אבל כמובן שאפשר לבשל רק דגן אחד שאוהבים או אפילו קטניה ולשלב במקום.\n\n\n.\n\n\n\n\n\n\n\n\n\n\nסלט דגנים בבצלים ופטריות\n\n\n250 גר' = 1 שקית לקט חמישה דגנים\n\n\n2 כרישות דקות נקיות ופרוסות\n\n\n6-7 גבעולי בצל ירוק קצוצים\n\n\n1/3-1/4 כוס שמן זית\n\n\nמלח ופלפל גרוס טרי\n\n\nחופן נדיב של עלי בזיליקום טריים קצוצים דק\n\n\nסלסלת פטריות טריות\n\n\nמיץ לימון טרי – לפי הטעם\n\n\nמעבירים את הבצלים והכרישות לסיר קטן בתוספת שמן הזית ומעט מלח. מבשלים בעדינות ובסבלנות מכוסה על להבה נמוכה ומערבבים מדי פעם. כשנדמה שיבש מדי, מוסיפים כ- 1/4 כוס מים וממשיכים בבישול עד שהבצלים רכים לגמרי.\n\n\nמנקים את הפטריות וחותכים אותן- עדיף קטן יותר ממני, אחרת יאפשרי שכמו אצלנו, מישהו שאוהב פטריות פשוט ישלוף אותן החוצה ויותיר לכם את השאר… צולים את הפטריות על מחבת נקיה ויבשה בחום גבוה, עד שאלו צלויות ושחומות היטב מכל הצדדים ורק אז מוסיפים זילוף שמן קטן בכדי לתת להן ברק ושמחה בעיניים.\n\n\nמבשלים את הדגנים, מסננים ומערבבים בעודם חמים יחד עם תערובת הבצלים, הבזיליקום והפטריות. מתבלים היטב במלח, פלפל ובמעט מיץ לימון.\n\n\n\n\n.\n\n\n\n\n\n\n\n\n\n\nסלט דגנים עם ארטישוק ירושלמי ורוזמרין \n\n\nפחד מוות אני פוחד מהשורש המקסים הזה, בעבור כאבי בטן אימתניים שהעניק לי פעם כשאכלתי ממנו ללא גבולות. מאז, אני מקפידה לתחמן אותו ומכניסה מעט ממנו לכל מיני דברים, בשביל לקבל תזכורת לטעמו הנפלא\n\n\n250 גר' = 1 שקית לקט חמישה דגנים\n\n\n2-3 ארטישוקים ירושלמיים מוצקים- קלופים\n\n\n1 בטטה קלופה\n\n\n2 שיני שום\n\n\n2 ס\"מ שורש ג'ינג'ר טרי קלוף\n\n\n1/3-1/4 כוס שמן זית\n\n\nמלח ופלפל גרוס טרי\n\n\n1 ענף רוזמרין- עלים בלבד- קצוצים דק דק\n\n\nקוצצים בקפידה את הארטישוקים, הבטטה, השום ושורש הג'ינג'ר הטרי- פרוסות, פסים וקוביות תהיה שיטה טובה לעניין.\n\n\nמעבירים לסיר קטן יחד עם שמן הזית ומעט מלח ומבשלים בעדינות מכוסה, תוך כדי ערבוב עדין מדי פעם.\n\n\nמבשלים את הדגנים ובעודם חמים מערבבים היטב עם תערובת הארטישוק הירושלמי והרוזמרין. מתבלים בהרבה פלפל גרוס טרי ובמלח.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/04/13/burgul-grape-leaves/": "'אני רוצה שתבואי יום אחד לבשל איתי אוכל ארמני' אמרה לי קת'י יום אחד ואני כמובן ששמחתי נורא! אני נורא אוהבת ללמוד בישולים של אחרים, בעיקר כאלו שנודף מהם ריח של ארצות רחוקות ואם אפשר קצת נוסטלגיה, תודה.\n\n\nקת'י היא שכנה קרובה וגם אמא של אחת החברות הטובות של ילדתי. היא אמריקאית מלידה אבל המראה שלה מסגיר מיד את השורשים הזרים שלה. הוריה אמנם נולדו כאן באמריקה אבל היא בילתה את ילדותה קרוב לסבתא וסבא שלה, שהגיעו לכאן מארמניה. היא גדלה בבית הומה של חמישה ילדים ותמיד מספרת לי על התנור הענקי שהיה לסבים במחסן הבית, בו אפו לחם דק ועל זכרונות סבתה מותחת עלי פילו ומכינה עלי גפן ממולאים.\n\n\nאנחנו מחלקות מטלות- לי יש בוחטות של עלי גפן טריים במקפיא משנה שעברה (הגפן שלי עדיין לא התעוררה השנה משנת החורף שלה), צרורות של עשבים ואני אחראית גם על קניית הכבש הטחון. הנה עובדה שלמדתי רק השבוע, בכדי להשיג בשר עדין שטעמו דומה יותר למה שאנחנו קוראים בארץ טלה, רצוי לחכות כאן לחודש מאי-יולי. במרץ, ניתן להשיג בשר של כבש בוגר שטעמו חזק מאד. כל כך חזק עד שאין ברירה אלא לערבב אותו עם בשר בקר.\n\n\n\n\nבניגוד לעלי הגפן אליהם אני רגילה, אלו הארמניים של אביה ממולאים בבורגול. את המלית מכינים בדקותיים וכשעובדים בשתיים, מלאכת הגילגול ממש מהנה ומסתיימת בצ'יק צ'ק. אנחנו כבר בשוונג כשכל העלים והמילוי נגמרים… בפעם הבאה כדאי להכין כפול!\n\n\n\n\nככה אנחנו מעבירות את הזמן בשיחות קטנות תוך שאני נהנית מהתיבול המתון שלה ומעצם העשיה של מישהו שעושה דברים קצת אחרת, כי אני מזמן כבר לא הייתי מתאפקת ומוסיפה קצת קינמון. אחר-כך, מגיע השלב המקסים, של התענגות על הצרורות הקטנים והחמימים עם יוגורט לבן וחמצמץ והנהון מצידה, שיצא בדיוק כמו שהיא זוכרת…\n\n\n\n\n\n\nעלי גפן ארמניים\n   בערך 25 יחידות\n\n\nכ- 25 עלי גפן טריים: מכניסים לקערה, מכסים במים רותחים ומחכים עד שהצבע משתנה לירוק זית והעלים רכים. מסננים וממלאים. אם הלכתם על הגרסא המצונצנת, הקפידו לשטוף במים רותחים ואז בקרים היטב בכדי להוציא את כל המלח שיש בהם.\n\n\n* העלים הטריים ניתנים להקפאה: מניחים בערמה ועוטפים היטב. אני משתשמשת בהם מיד אחרי ההפשרה ללא השריה במים, מאחר והם יוצאים מהמקפיא כבר רכים ונחמדים.\n\n\nלמלית הבורגול\n:\n\n\n1 כוס עגבניות מרוסקות טריות (ללא הקליפה)\n\n\n2 כפות רסק עגבניות\n\n\n2 כפות פלפל ירוק מגורר על פומפיה\n\n\n1 כפית פלפל אנגלי טחון\n\n\n1 כפית מלח + 1/2 כפית פלפל שחור\n\n\n1/4 כפית פפריקה חריפה\n\n\n220 גר' בשר כבש טחון- או שילוב עם בקר\n\n\n1/2 כוס מעוגלת של בורגול עבה – אין צורך בהשריה\n\n\nלשים את כל החומרים היטב יחד וממלאים את עלי הגפן.  מניחים את העלה  כשחלקו הרחב קרוב אליכם, לוקחים כפית מהמלית ומניחים לרוחבו בצורה מאורכת. מקפלים את חלקו העליון על מלית הבשר, כעת מקפלים את שני צידי העלה פנימה ומגלגלים לכדי צורת סיגר. מניחים את העלים הממולאים בצפיפות המחבת רחבה שתכיל את כולם בשכבה אחת.\n\n\nלרוטב הבישול:\n\n\n1 כוס מים\n\n\n1/4 כוס עגבניות טריות מרוסקות (ללא הקליפה)\n\n\n3 כפות מיץ לימון\n\n\n1 כפית מלח\n\n\n1 שן שום כתושה\n\n\n1 כף שמן-זית\n\n\nמביאים את כל החומרים לרתיחה ומוזגים את הנוזל מעל לעלי הגפן.\n\n\nמניחים מעל צלחת ,קטנה במעט מרוחב המחבת ומכסים במכסה. מביאים לרתיחה ומבשלים על אש קטנה כ- 30 דקות או עד אשר כל הנוזלים מתאדים.\n\n\nמגישים עם יוגורט.\n\n\nויש גם את הדבר הנפלא הזה: \nמאפה עלי גפן\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/01/23/lemonbeans/": "חורף הוא ללא ספק הזמן האולטימטיבי להפנות את זרקורי הבמה לקטניות. זמן מושלם עבורן להוציא את שמלות הנשף מן הבוידעם, לשלוף את נעלי העקב המחמיאות, להשקיע בקצת איפור ולעלות לתת הופעה מרהיבה ומרגשת. הקהל כבר ממילא שלהן.\n\nהיום אני בעניין של אחת השחקניות הראשיות במופע הזה- השעועית, זו שמשהו בדמותה הוא יותר נעלי בית ופוך משמלת נשף עם הביתיות הדשנה והכבדות שעל הבטן.\n\nלא משנה מה מתבשל במטבח שלי,  אני תמיד דואגת להשרות קצת יותר שעועית ממה שצריך, כי אגלה לכם סוד קטן- לפעמים ה'מעט יותר' הזה משמח יותר מהתבשיל עצמו!\n\nמבשלים אותה במים וכשהיא רכה, מסננים. מקררים רק קצת וכשעדיין קצת חמימה, מוסיפים טעמים: קצת שמן-זית (טוב, הרבה), גרירת לימון, עשבי תיבול ומלח. השעועית שמחה כל-כך שבאו חברים שהיא מבריקה ונימוחה ומלאת טעמים… עורמים על טוסט, שמים ביס- זהירות זה מטפטף!!! ומתענגים על החמצמץ, חמים ורך הזה.\n\n\n\n\n\n\n\n\n \n\n\n\n\nברוסקטה של שעועית לבנה\n       4 פרוסות של לחם קלוי\n\n\nחוץ מפינוק אישי לבשלן עצמו, יכול להיות יופי של מאזט או משהו קטן להתחיל ארוחה גדולה.\n\n\nאם אתם לא בעניין של לחם- השעועית עצמה תהיה יופי של סלט או תוספת.\n\n\nבערך 1 כוס שעועית מבושלת ועדיין חמימה ( לבשל בסיר עם מים ללא מלח עד שרך)\n\n\n1-2 שיני שום כתושות\n\n\nמלח ופלפל טרי\n\n\nצרור קטן של פטרוזיליה \n\n\nמעט  תבלין צ'ילי יבש\n\n\nשמן- זית – הרבה!\n\n\nמיץ וגרירה מחצי לימון\n\n\nמסירים מן הפטרוזיליה את הגבעולים העבים והקשים וקוצצים דק.  מכסים את השעועית בכמות נאה של שמן-זית, מוסיפים את שאר החומרים, מתבלים ובודקים מה חסר- תמיד איכשהו צריך עוד טיפונת לימון…\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/01/16/hummus/": ".\n\n\nאת השעועיות שהנבטנו עם אמא כשהיינו קטנות, הנחנו על פיסות צמר גפן לחות ודאגנו להשקות באופן קבוע\n\n\nאחר כך, בסבלנות פשוט כי אין ברירה אחרת, עקבנו בצפיה אחר הנבט הירקרק והרך שמתחיל לעלות ולזקוף ראש ממעמקי הקטניה אל עבר האור החם\n\n\nגם אנחנו שותלים מדי פעם דברים בכדי לראות אותם עולים ויוצאים החוצה אל האור\n\n\nזה קסום וכל כך קל ומשמח\n\n\n..\n\n\n\n\n\n\n\n\n\n\n/\n\n\nאת צמר הגפן מחליפות כעת צנצנות בהן מעט אדמה שחשוב להשאיר לחה\n\n\nשמים על אדן החלון ומתרגשים בכל יום למראה השינויים שבלמטה ובלמעלה:\n\n\nשורשים שנשלחים לבן בחום כמו גששים וזרועות ירוקות שנפרשות מעלה לתפוס אויר ואור\n\n\n.\n\n\n\n\n\n\n\n\nו\n\n\nכשהירוקים כבר בוקעים מהצנצנת , נראים כמו תינוק מגודל שרגליו כבר יוצאות מהמיטה הקטנה, מעבירים לאדמת הגינה או לעציץ גדול ומחכים\n\n\nזה לוקח המון זמן ובנתיים קצת שוכחים ואמא צריכה להזכיר לבוא לראות ולפעמים גם היא קצת שוכחת\n\n\nאבל בסוף, אחרי לא מעט חודשים, מחזיקים ביד תרמילים טריים ובתוכם שעועיות חדשות ומבריקות\n\n\nמעגל החיים\n\n\n.\n\n\n\n\n\n\n\n\n\n\n/\n\n\n* חוץ משעועיות וחומוסים, ניתן להנביט קינואה שנובטת במהירות מדהימה ומעלה נבטוטים עדינים ומלאי צבע\n\n\n* מנסיון, ככל שהקטניה גדולה יותר, כך ארוך תהליך בקיעת הנבט\n\n\n* גילוי נאות- כמות היבול קטנה, זה לא שממנה תכינו מנה למשפחה. זו החוויה.\n\n\n.\n\n\n\n\nחומוס מונבט ביתי\n   4-6 מנות\n\n\nהמתכון הזה מבוסס על שלושה- מר קרבי שהחזיר לי את שמחת החומוס, מיכל רוקח המנביטה ואנכי. מן מישמש של נסיונות ולקחים.\n\n\nזה לא מתכון שמנסה להיות החומוס הכי טעים בעולם או להתחרות באיזשהו אבו ולטעון לכתר – זה פשוט מתכון ביתי, בריא וטעים לאללה, שמצליח לספק צלחת חמה וטריה לאנשים שמתגעגעים לטעם האמיתי.\n\n\nמר קרבי שהוא אלוף החומוס האמיתי, לא מנביט ולא מוסיף סודה לשתיה. אני מוסיפה או שלא, תלוי במצב-רוח. מיכל תמיד כן.  הסודה עוזרת בריכוך הגרגרים ומכאן שלמרקם הסופי של החומוס אבל מנסיון, חומוס יכול להיות נ ה ד ר גם בלעדיה.\n\n\n.\n\n\n\n\n\n\n.\n\n\n\n\nלהנבטה:\n\n\n2 כוסות גרגרי חומוס קטנים\n\n\nיומיים- שלושה לפני מועד ההכנה המתוכנן, משרים את הגרגרים בהרבה מים קרים ללילה. למחרת מסננים, מעבירים למסננת גדולה שיושבת שתוך קערה ומכסים במגבת בכדי שלגרגרים יהיה חשוך ולח.  פעמיים ביום מרטיבים את הגרגרים תחת הברז, מסננים ומחזירים אל מתחת למגבת. אחרי יום כבר יראו הנבטוטים. מי שגיבור בן-חייל (אני! אני!), יכול להמשיך ולהנביט יום נוסף.\n\n\nלפני הבישול שוטפים היטב תחת זרם המים ומסננים.\n\n\nמעבירים את גרגרי החומוס המסוננים עם או בלי \n1/4 כפית סודה לשתיה\n לסיר רחב, מכסים בהרבה מים טריים ומביאים לרתיחה.\n\n\n מבשלים כשעה- שעה וחצי- שעתיים עד שהחומוס רך. משך הבישול יקבע גם משימוש או אי השימוש בסודה לשתיה.\n\n\nבשלב הזה אני אוהבת להשאיר את החומוסים לזמן איכות בסיר המכוסה. זה עושה אותם מאד רכים. שעה-שעתיים, מה שיש.\n\n\nשימו לב! בניגוד לחומוס הרגיל שבו מוציאים את הקליפות בכדי לקבל מרקם חלק ומשיי, בחומוס המונבט רצוי להשאיר אותן. בקליפות האלו ישנם המון דברים טובים לגוף ולמרות שממש מדגדג באצבעות להוציאן (בגלל ההנבטה הן צפות בהמוניהן למעלה)- רצוי להתאפק. או שלא- אתם הבוס.\n\n\nכשהשולחן ערוך- חמוצים, צלחת גדולה של המון ירקות טריים, ביצים קשות (אבל לא ממש) עם מעט שמן-זית, חריף ופיתות- מתחילים בהכנת החומוס:\n\n\n* אם  גרגרי החומוס התקררו יש לחמם לפני ההכנה\n\n\n* אם רוצים מעט גרגרים שלמים, זה הזמן להוציא קצת החוצה.\n\n\nמעבירים את גרגרי החומוס וקליפותיהם למעבד המזון (בשלב הזה עם מעט מאד מנוזלי הבישול, אותם שומרים בצד להמשך) ומוסיפים-\n\n\nבערך 1/2 כוס טחינה גולמית משובחת\n\n\n1 שן שום קטנה כתושה- לא חובה\n\n\nמיץ מ- 1/2 לימון + עוד לפי הטעם\n\n\nמלח\n\n\nמעט כמון\n\n\nטוחנים הכל היטב עד למרקם חלק. מתקנים תיבול לפי הטעם ומוסיפים מנוזלי הבישול לפי הצורך.\n\n\nשימו לב- חומוס נוטה להתקשות כשהוא מתקרר ולכן בשלב החמים, רצוי שיהיה מעט דליל.\n\n\nמעבירים לצלחות, מזליפים מעט שמן-זית, מפדרים במעט פפריקה אם רוצים.\n\n\nאוכלים מיד.\n\n\n\n\n\n\n\n\nתוספת חמצמצה ושומית למי שאוהב:\n\n\nמיץ מ-2 לימונים\n\n\nחופן פטרוזיליה קצוצה דק\n\n\n2-3 שיני שום כתושות\n\n\nפלפל טרי חריף קצוץ- לפי הטעם (אפשר להחליף בצ'ילי יבש)\n\n\nמעט מלח\n\n\nמערבבים הכל יחד ומגישים בקערית לשולחן.\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/03/18/chil/": "כשהיה נמברטו עדיין בבטני, הייתי אני עסוקה בהרמת הבית שקנינו מהריסותיו. את מרבית ימי העברתי לצידו של בניטו, איש שיפוצים טיפוסי שעסק בעיקר בלהבטיח וקצת בלקיים. בניטו מכסיקני. אולי בגלל זה נמברטו אוהב שעועית אהבת נפש. \n\n\nלרגל אהבתו הגדולה של הינוקא, הפשלתי שרוולים והשרתי שעועיות כיומיים. בואו נגיד שהיה זה  בעבור הבריאות שבהשריה ארוכה ונתעלם מהעובדה שפשוט לא יצא לי להגיע לזה. אם אתם מטעמים אלו או אחרים משרים את השעועית שלכם למשך זמן ארוך (רצוי ולא דורש הרבה מאמץ), נא לדאוג להחליף לה מים מדי פעם, בכדי שזו לא תתחיל לתסוס. מהשעועיות הכנתי לו צ'ילי, מאכל שיכול להיות תענוג כשמכינים אותו עם הרבה התכוונות.\n\n\nקצת מצחיק שאין אף צ'ילי בצ'ילי שלי- אבל ככה זה עם ילדים…  אם אין לכם בעיה להתקין תבשיל חריף, הוסיפו צ'ילי או שניים לשלב הבישול. אם אתם כמוני, צריכים להתחשב באוכלוסיה, דאגו שיהיה לידכם בקבוק רוטב צ'ילי אדום חריף ממנו תוכלו לטפטף כשאהבה נפשכם.\n\n\nקטנה על שעועיות:\n כן להשרות, לא להשרות, כן גזים, לא גזים, כן מלח, לא מלח- כל כך הרבה חוקים ואף לא אחד שעובד \nת מ י ד\n. מנסיוני שלי אני למדה שהרבה מענייני הגזים, רכות או התפרקות בבישול, תלויים דוקא בטריות ובסוג השעועית ולוא דוקא בהשריתה. מהסיבה הזו אני אוהבת תמיד לערבב כמה סוגים, מתוך הנחה שכל סוג יתן גוון שונה מעט לתבשיל. וכן, אני מוסיפה מלח כבר מההתחלה, למרות תאורית הקונספירציה בקשר למלח ולקיטניות.\n\n\nאוכלים חם ומהביל, כנהוג במחוזותי עם המוןןןןןן בצל ירוק קצוץ דק. \n\n\nהנמברטו אוהב לערום את זה על נאצ'וס ולדחוס לפה בצורה כזו, שתאפשר לחצי מהעסק לנחות לו ישר על החולצה. ככה אפשר להרים את זה תוך כדי מריחה ואח\"כ גם לנגב על החולצה (בחלקיה היותר נקיים) את הידיים. כיף גדול.\n\n\nך\n\n\n\n\n\n\n \n\n\n\n\nצ'ילי \n     \n  4-6 מנות\n\n\nריבוי התבלינים יכול להביא עליכם הרהורים בדבר התוצר הסופי וטעמו. הרשו לי להרגיע ולומר: הבישול הארוך מרכך את כולם ומאחד את טעמם- מתקבל תבשיל ארומטי ועמוק ואם השעועיות החליטו להתחשב בגופכם השבע, מה טוב\n\n\n1 בצל גדול -קצוץ דק\n\n\n2 גבעולי סלרי- קצוצים דק\n\n\n4-5 שיני שום קצוצות\n\n\nמעט שמן\n\n\n350 גר' בשר בקר טחון (ברור שאפשר גם עוף או הודו וכן, זה ישנה מעט טעמים)\n\n\n1/4  1 כוסות שעועית יבשה- מושרית ללילה אחד או יותר\n\n\n1 כפית גדושה כמון, 2 כפיות פפריקה, 1 כפית אורגנו יבש, 1/2 כפית כורכום, 1 כפית סוכר\n\n\nמלח ופלפל גרוס טרי\n\n\n1 רסק עגבניות קטן\n\n\n2 עגבניות מרוסקות על פומפיה ללא קליפתן\n\n\n* אם אתם בעניין של חריף- פלפל צ'ילי טרי מנוקה וקצוץ\n\n\nמאדים את הבצל, הסלרי והשום באיטיות בסיר גדול ומכוסה, תוך ערבוב מדי פעם. את השעועית המושרית מסננים ושוטפים.\n\n\nמוסיפים את הבשר לסיר, מגבירים את הלהבה לחזקה ומטגנים את הבשר, תוך כדי פירוקו בעזרת גב כף עץ (שלב שנועד בכדי למנוע הווצרות גושים גדולים של בשר ומתן אחידות). מטגנים  את הבשר כמה דקות, מוסיפים את כל התבלינים ומטגנים אותם עם הבשר כשתיים-שלוש דקות. מוסיפים את רסק העגבניות והשעועית וממשיכים לטגן עוד כמה דקות, תוך כדי בחישה.\n\n\nמוסיפים כ- 2 כוסות מים (יתכן ובהמשך תזדקקו לעוד) ואת העגבניות המרוסקות, מביאים לרתיחה, מכסים למחצה ומבשלים על אש בינונית-נמוכה כשעה וחצי או עד אשר השעועית רכה לאכילה והתבשיל סמיך מאד.\n\n\n\n\n \n\n\n \n*  \n* \n *  *  \n* \n *  *  \n\n\nהאיש נוסע להכות תורתו בספרדים ואני נדחסת למזודה שלו ונוסעת גם…\n\n\nכשאחזור ספוגת טאפאסים ותמונות, נתראה שוב ועד אז-\n\n\n \nחג פורים שמח!\n\n\n    \nאוזני המן\n         \nעוגת פרג\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/12/09/beans-burger/": "– \n.   .   .\n\n\n\n\n.   .   .\n\n\nעוד טרם שלחתי את המתכון הזה לאויר הביסים וכבר יכולה לחוש בתגובות שהוא יביא – אלו שיראו בו משהו הגיוני לגמרי ואלו שיתרחקו ממנו במהירות: גיברת זה לא המבורגר, המבורגר זה מבשר!\n\n\nבמיוחד עבורכם, אנשי הבשר המושבעים (ואני בינותכם), אני אומרת בקול גדול: בעיני, ההמבורגר הזה טעים ומענג לא פחות מהמבורגר בשר עסיסי וטוב.\n\n\nאם הייתי מזן משוררי האוכל הייתי נותנת בשמו: 'המבורגר שעועית שחורה באיולי אבוקדו אסיאתי וסלט חורפי של מנגולד וצ'ילי' אבל אני לא, אז הוא יאלץ להסתפק במשהו צנוע יותר. כך או כך, זהו אחד הדברים המשביעים ומלאי הטעם שאני מכינה כשבא לי בריאות במעטה של פאסט פוד או כשמתארגנת ארוחת המבורגרים ויש בקהל גם צמחונים.\n\n\nמה שעושה את הכריך הזה זהו רוטב האבוקדו המעולה- מין איולי ירקרק מלא בטעמי ג'ינג'ר ושמן סומסום. אפשר להכין אותו בלי קשר להמבורגר ולמרוח על סנדויצ'ים שונים או לאכול לצד ירקות צלויים או מאודים. זה טעים!\n\n\n \n\n\n.   .   .\n\n\n \n\n\n\n\n\n\nהמבורגר שעועית באיולי אבוקדו\n   ל- 2 המבורגרים\n\n\nאת ההשראה לטעמים קיבלתי ממקום קטן וטבעוני בברקלי- Nature's express, שמגיש אחלה המבורגרים.\n\n\nשעועית מקופסא היא מצרך שימושי ומעולה כאן בבית- זה הופך את החיים לקלים ואם משקיעים בשעועית איכותית, היא טעימה לגמרי ומתאימה לכל שימוש. אפשר להשתמש בכל סוג שעועית שאוהבים ו/או בעדשים.\n\n\n30 דקות הכנה ואתם שם… (המתכון סתם נראה ארוך ומסורבל. הוא לא.)\n\n\nמכינים את ההמבורגרים ובזמן שהם בתנור, מכינים את האיולי ואת הסלט.\n\n\n.   .   .\n\n\nמה צריך?\n : 2 לחמניות, המבורגרים, איולי אבוקדו, סלט ירוק\n\n\n.   .   .\n\n\nהמבורגר:\n\n\n1 קופסת שעועית קטנה שטופה ומסוננת היטב (280 גרם נטו)\n\n\n1 שאלוט/ חצי בצל קטן- קצוץ דק דק\n\n\n1 שן שום קטנה- כתושה\n\n\n1/2 ביצה (רגילה, מקושקשת)\n\n\n2 כפות פירורי לחם\n\n\nמעט כמון\n\n\nמלח ופלפל שחור גרוס טרי\n\n\n1 כף שמן- זית\n\n\nמועכים את השעועית במזלג- לא צריך מעיכה אחידה.\n\n\nמחממים תנור ל- 180 מעלות צלסיוס/ 350 פרנהייט.\n\n\nמערבבים את כל מרכיבי ההמבורגר יחד ויוצרים שתי קציצות רחבות ושטוחות. מניחים בתבנית משומנת קלות, מזליפים מעט שמן מעל וצולים כעשרים דקות או עד ההמבורגרים זהובים ויציבים למגע.\n\n\n.   .   .\n\n\nאיולי אבוקדו:\n\n\n-אפשר להכין אותו חריף, בתוספת צ'ילי טרי או יבש\n\n\n1 אבוקדו קטן\n\n\nמיץ מחצי לימון קטן\n\n\n1 שן שום קטנה\n\n\n1 כפית ג'ינג'ר טרי מגורר\n\n\n1 כפית שמן סומסום +1 כפית שמן-זית (ואולי עוד קצת אם יש בכך צורך)\n\n\nמלח ופלפל גרוס טרי\n\n\nמועכים את האבוקדו במזלג ומעבירים לבלנדר או למעבד מזון קטן ואפשר גם עם מוט ריסוק. מוסיפים לימון, שום וג'ינג'ר ומערבבים. כשהמכשיר עובד, מוסיפים באיטיות את השמנים ומערבבים עד לקבלת 'משחה' סמיכה וירקרקה. מתבלים בעוז.\n\n\n.   .   .\n\n\nסלט ירוק:\n\n\n– אפשר להשתמש בעלי מנגולד, קייל, כרוב, תרד וכו'\n\n\nכ- 4 עלי מנגולד טריים- ללא הגבעול\n\n\nצ'ילי טרי קצוץ- לפי הטעם\n\n\nמעט- לימון, מלח, שמן-זית\n\n\nקוצצים דק את העלים, מערבבים עם הצ'ילי ומתבלים.\n\n\n.   .   .\n\n\nקולים את הלחמניות, מורחים בנדביות את שני צידי הלחמניה באיולי, מניחים את ההמבורגר ועורמים מעליו כמות ענקית של סלט. סוגרים. נהנים מכל ביס.\n\n\n.   .   .\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/03/dandeloin/": "אהה! \nתודו\n. הצלחתי להפתיע אתכם – יום שלישי ברציפות! אנחנו כאן ב'ביסים' עובדים קשה בכדי לספק את קהל הקוראים שלנו… (זה מה שקורה, אגב, כשיש פתאום פחות בלגנים ובעל אחד שנהיה כל- כך עסוק,  שחברות התעופה וביל גייטס רואים אותו יותר ממני)\n\n\n \n\n\n\n\nולעניינו- החורף החלטתי לאתגר את עצמי במשהו שלא בא לי בטבעיות: כל הירוקים האלו, נו, אתם יודעים- כל הדשאים למינהם שאף פעם לא ממש ידעתי את שמותיהם התיקניים ואת חלקם דחפתי למרק רק בכדי לצאת ידי חובה. שאלתי את האיטלקיה, כי איטלקים ידועים בחיבתם לכל מיני עלים שגדלים בשדה.  \"הו הילה (באופן שמתחרז עם גילה), אנחנו חייבות להכין dandelion!\",  אמרה לי קיארה. שאלתי, חיפשתי-  שֵׁן הָאֲרִי בעברית תיקנית ו'מקל- סבא' בעברית תיקנית אף יותר.  גדל תחת כל עץ רענן במיוחד עכשיו (אוכלים את העלים כמובן, לא את הסבא) ונראה כך:\n\n\n\n\n\n\n \nשֵׁן הָאֲרִי\n  הוא צמח אכיל ומריר ביותר- מבשלים אותו במים ארוכות בכדי להוציא מעט את המר. אצל קיארה בבית אכלו אותו עם מחית מרקית של שעועית ומרוה שמעדנת את המרירות. כל התבשיל מזכיר לי קצת פסטה (הירוקת) ורוטב סמיך (השעועית)- והיה כיף לחיך ואף מרגש במידה. אולי גם בגלל הסיפורים שלה על הזקנים האיטלקיים שאפשר לראות ליד הקוליסאום כפופי גב, קוטפים עשבים.\n\n\n כמו כל מנה צמחונית מושקעת, גם זו דורשת מעט עבודה. טוב, לא ממש מעט. המתכון הזה הוא לצמחונים מושבעים, אוהבי אדמה, אנשי טבע או סתם כאלו שאוהבים להתנסות…  \nאפשר גם בהחלט לנסות עם עלי מנגולד או ירוקים אחרים\n.\n\n\n\n\n\n\n\n\n\n\n\n\n\n\nאז איך מכינים?!\n\n\nיופי של שאלה בעיקר כשעכשיו גיליתי שקיארה זרקה את הדף עליו כתבתי את הכמויות. אם אתם באמת הולכים על זה, סימן שאתם מהזן הפתוח לרוח ולכן בטוחה אני שלא אכפת לכם אם אתן כמויות כמיטב הזכרון… \n\n\nמשרים ללילה 2 כוסות שעועית יבשה. למחרת- מסננים, מעבירים לסיר ומכסים במים+ עוד ס\"מ. מוסיפים עלי מרוה באופן נדיב, שלוק שמן- זית ושן שום שלמה אך מכווצ'צ'ת. מביאים לרתיחה ומבשלים על אש קטנה בערך שעה וחצי עד שהשעועית רכה ברמות של התפוררות. \n\n\nבינתיים\n – לוקחים שני צרורות של ירוקת (להלן: שֵׁן הָאֲרִי) אם אתם גרים כאן- שני צרורות. אם בארץ, כדאי להעיף עין בתמונה שמעל- זה צרור אחד!\n\n\nקוצצים קצת את הגבעולי ונותנים להם לאבד את עצמם לדעת בסיר עם מים רותחים- משהו כמו 15 דקות. מסננים אך ש מרים 1/4 כוס ממי הבישול.\n\n\nבינתיים\n –  מחממים מחבת עם שמן זית בנדיבות (בערך 1/3 כוס) ושתי שיני שום שלמות שנתתם להם מכה יפה עם הסכין והן קווץ'. כשהשום מתחיל להוציא ריחות של שום- מוסיפים  4-5 עגבניות מגולענות וקצוצות. מבשלים כ-10 דקות עד שהעגבניות מוציאות קצת נוזלים ומתרככות בעדנה. מוסיפים ירוקת ועוד שמן זית בנדיבות וגם מלח ופלפל טרי. מוסיפים את המים ששמרתם מהבישול וגם קצת צ'ילי פלייקס, אם רוצים. מערבבים כמו האיטלקים, עם שני מזלגות מבשלים עד שהנוזלים מתאדים לגמרי. וזהו.\n\n\nחוזרים לשעועית- כשהיא רכה רכה מעבירים אותה לפוד- פרוססור או בלנדר ומרסקים. כדאי לא להוסיף ישר את כל הנוזלים אלא בהדרגה. הסמיכות צריכה להיות כשל דיסת פולנטה דלילה או אם תרצו- מרק מחיתי סמיך מאד. בשלב הזה גם מתבלים במלח ועוד קצת שמן- זית. אני השתמשתי במרוה מגינתי שאפעס, אלוהים שכח לתת לה טעם של מרוה ולכן ע\"מ לתת לשעועית עוד טעם- חיממתי מעט שמן-זית במחבת וטיגנתי קלות עוד מרוה קצוצה דק (הפעם מהגינה של האיטלקיה) וגם שתי שיני שום שלמות ומכוצ'צ'ות. את כל זה הוספתי לשעועית. נתן יופי של טעם. אבל יכול להיות שלא תזדקקו לכך וטעם השעועית יהיה מרוותי ומשמח גם בלי.\n\n\nעכשיו יוצקים את השעועית לצלחות, מניחים מעל תלולית נאה של ירוקת שֵׁן הָאֲרִי ונותנים עוד זיפזוף שמן. יש לי תחושה שקצת פרמז'ן בשעועית תתן שמחה.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/01/27/beans-and-beef/": "ל\n\n\nחשבתם שזה כבר לא יקרה, תודו. חשבתם שלנצח אספר לכם על סבתי הפולניה, מכבסת העופות הידועה והיקרה שאהבה לבשל קורקבנים (מאיפה בכלל השם הזה?! הרי לתרנגולת אין בכלל פופיק…) ולצלות עופות לכדי שלמות. \n\n\nאבל אני, אני יש לי הפתעות עבורכם- אמנם לא סיפורים על סבתא מרוקאית על ברכיה ישבתי בעת שבררה אורז אחד אחד ושלימדה אותי את כל סודות  החריימה והאהבה על בוריים-  אבל יש גם יש  ד ו ד ה ! \n\n\nלדודה שלי, \nדודה שמחה, \nיש תפקיד מרכזי וחשוב באהבתי לאוכל ובשמחת הנתינה. דודה שמחה גרה בפרדס חנה, שם היא גידלה שבט שכלל ארבעה ילדים ובעל אחד, הלא הוא דוד נפתלי אח של אבא. בקייצים של ילדותי הייתי נוסעת  לביקור של שבוע (שתמיד תמיד הסתיים בטלפון מתבכיין לאמא שתרשה לי עוד כמה ימים), לנופש בבית שהיה כל כך אחר משלי בקולות, במנהגים ובריחות. הלכתי יחפה בימים, קטפתי סרברסים עם קופסאת שימורים מחוברת למקל וקיבלתי חיבוקים מבני דודים גדולים. במטבח הגדול, שהיה הממלכה שלה, אכלתי מאכלים שלא נודעו בביתי כמו קוסקוס אדום חריף ושקשוקה-כזו שהביצים מקושקשות בה ואוכלים אותה בסנדויץ'. משם באה האהבה לאוכל באדום כהה. לאוכל שבא מאהבה.\n\n\n \nך\n\n\n\n\nהבישול המזרחי החכם-\n\n\nלוקחים עגבניה ושום ומרכזים אותם באיטיות\n\n\nל\n\n\n\n\n\n\n \n\n\n \n\n\nך\n\n\n\n\nל\n\n\n\n\nתבשיל בשר ושעועית  \n\n\n \n* דודתי מכינה את התבשיל הזה עם הודו ועוף. זאת אומרת לא גם וגם אלא במקום.\n\n\n* אם אין קוסקוס, גם אורז זה טוב!\n\n\n* שימו לב- כמות החריף היא לשיקולכם\n\n\n \n2 עגבניות גדולות\n\n\n4-5 שיני שום גדולות\n\n\nשמן בנדיבות- כל אחד והנדיבות שלו. בואו רק נאמר, שזה לא המקום להתקמצנויות..\n\n\n2 כפיות פפריקה מתוקה\n\n\n~1 כפית פפריקה חריפה או סחוג או \nסחקה\n– שזה החריף התוניסאי האמיתי\n\n\nמלח ופלפל גרוס טרי\n\n\n1 ק\"ג בשר בקר -שפונדרה (עם או בלי עצם- למי שאוהב בשר שמן וג'לטיני) או בשר צלי חתוך לקוביות גדולות\n\n\n1 כוס גדושה שעועית לבנה\n\n\nבלילה שלפני- משרים את השעועית בהרבה מים קרים. הדודה מוסיפה גם כפית אבקת סודה לשתיה- אני לא תמיד.\n\n\nלמחרת מסננים ושוטפים היטב.\n\n\nמגררים את העגבניות ללא קליפתן ומעבירים לסיר גדול. מוסיפים שמן ושום ומבשלים מכוסה על אש נמוכה כ- 20 דקות. מערבבים מדי פעם.\n\n\nבסיום הדקות- תערובת העגבניות כהה וסמיכה מאד. מוסיפים את הפפריקה והמרכיב החריף ומבשלים מעט. מכניסים את השעועית, מתבלים בנדיבות במלח ופלפל ומערבבים היטב. מוסיפים את נתחי הבשר (כשאני מכינה עם שפונדרה, לפעמים אני משחימה אותה בנפרד לפני. לא חובה). מוסיפים 3 כוסות מים, מביאים לרתיחה (טועמים אם חריף מספיק או לא..) ומעבירים \nמכוסה\n לתנור שחומם ל-150 מעלות צלסיוס/ 300 פרנהייט לשעה ואח\"כ מנמיכים מעט ואופים עוד כשעתיים או עד אשר הבשר רך מאד מאד.\n\n\nשימו לב! \nאתם רוצים שישארו בסיר נוזלים (רוטב לקוסקוס)- ולכן אם יש צורך, יש להוסיף עוד מעט מים במהלך הבישול.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/02/19/celery-beans-chicken/": "אנחנו עושים משמרות על הפטצ' של הקרח לגב ונזכרים בנוסטלגיה מחויכת בימים קלילים יותר, עת קפצנו על סלעים בג'ושוע טרי. אולי לקפוץ זה לא בדיוק התיאור המדויק למה שאני עשיתי שם אבל האחרים בהחלט קיפצו.\n\n\n\n\nJoshua Tree\n  מקום פראי וקסום בדרום קליפורניה נצרב כחוויה מרחיבת ריאות ועיניים- יצירות טבע עצומות ומהפנטות של נופי מדבר מסותתים. סלעים מסתבר זה גן השעשועים הכי שוה בעולם.\n\n\n\n\n\n\n\n\nבינתיים חורף בא והולך, מגיח מאחורי שמשות מחויכות, ממטיר ושוב נעלם. ביום גשום שלאחר הטיול, בין תיקים זרוקים בכל פינה וכמה אבנים, אני שמחה להיזכר שבמקפיא יש קטניות אשר הושרו מבעוד מועד ומחכות ליעודן. יחד עם המון סלרי וג'ינג'ר הן יוצרות תבשיל דשן וכבד שטעמיו מעט שונים וחדשים ועם זאת גם מוכרים וביתיים.\n\n\n.\n\n\n\n\n\n\n.\n\n\nזה בדיוק מה שצריך כאן אחרי שבוע של אין-בית-רק-אוכל-אמריקאי-יאק.  שווה לנסות לפני שהחורף חומק…\n\n\n.\n\n\n\n\n\n\nתבשיל שעועית ועוף קצת אחר    \n4-6 מנות\n\n\nהשתמשתי בשעועית מנומרת (kidney) ובמאש (mung beans). המאש מתמוססת לה בבישול ארוך ויחד עם הסלרי והתבלינים יוצרת עיסה טעימה להפליא, שהזכירה לי קצת מעמקי קפה.\n\n\nבכוונה הוספתי את המים בפעמיים- לעיתים מגיעות תגובות שיש יותר מדי /פחות מדי מים- חברים, כל סיר ותנור דורשים טיפול שונה, אנא שחקו עם הוספת המים.\n\n\nאני מניחה שגרסה צמחונית בה ירקות חתוכים גס מחליפים את נתחי העוף תתקבל יפיפה ואשמח לשמוע על כך…\n\n\n*   *   *\n\n\nמחממים תנור ל- 180 מעלות צלסיוס/ 350 פרנהייט\n\n\nלתערובת  התבלינים:\n\n\n1/4 כפית מכל אחד: כמון, כוסברה טחונה, הל, כורכום, קינמון, שבבי צ'ילי\n\n\nולשאר:\n\n\n2 בצלים גדולים\n\n\nראש ענפי סלרי עבות ושרירי/ ~2 כוסות לאחר קיצוץ\n\n\n3/4 כוס שעועית – מושרת ללילה במים קרים\n\n\n1/2 כוס שעועית מאש- מושרת ללילה  במים קרים\n\n\n2 כפות שמן\n\n\n3 שיני שום קצוצות\n\n\n2 כפות ג'ינג'ר טרי מגורר\n\n\n1 כף רסק עגבניות\n\n\n8 פולקעס\n\n\nמלח ופלפל גרוס טרי\n\n\nמעט דבש\n\n\nחותכים בצלים לרבעים ופורסים דק. קוצצים דק את גבעולי הסלרי. מערבבים תבלינים יחדיו ומסננים שעועיות.\n\n\nמחממים שמן בסיר גדול שמתאים לתנור ומזהיבים את הבצל. מוסיפים שום, ג'ינג'ר ותבלינים ומערבבים. מוסיפים את הסלרי הקצוץ ואת רסק העגבניות ומתבלים בעוז. מטגנים בערבוב כמה דקות.\n\n\nמוסיפים שעועיות ו- 2 כוסות מים, מערבבים ומניחים את נתחי העוף לנוח בינות. מביאים לרתיחה, מכסים ומעבירים לתנור לשעה.\n\n\nלאחר שעה פותחים ומתרשמים- האם צריך עוד מים? אני הוספתי עוד כוס בערך. כל סיר ותנור והצרכים שלהם.\n\n\nמנמיכים את חום התנור ל- 160 מעלות צלסיוס/300 פרנהייט וממשיכים בבישול כשעתיים.\n\n\nבסיום הבישול, השעועיות רכות לגמרי ואין נוזלים באופק. העוף רך ועסיסי והתבשיל ריחני ושחום.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/16/barleychicken/": "מי מכם שיציץ לתוך המקפיא שלי יחשוב שמישהו מתכונן כאן למלחמה או לפחות לסופת שלגים חמורה ואוגר. לא משנה כמה פעמים אני מבטיחה לעצמי לדאוג למקפיא שיש בו מעט מקום איחסון, איכשהו זה לא קורה- לפעמים כי רואה משהו ממש מגרה וחושבת שחובה לקנות אותו, לפעמים כי תכנונים לא יוצאים לפועל וחבל לזרוק ולפעמים הצורך הבסיסי והפשוט הזה- ש י ה י ה בבית. הבעיה עם מקפיא מפוצץ היא, שמספיק שהוצאת משהו ולא קימבנת את הכל בסדר מופתי בחזרה וכבר הדלת אינה נסגרת טוב. זאת אומרת נסגרת אם נשענים ודוחפים עם כל הגוף אבל נפתחת שוב בקלות כשמשהו נותן לה זבג קטן. ככה גיליתי היום בבוקר, את דלת המקפיא פתוחה רק טיפונת אבל מספיק בשביל להפשיר כמעט לגמרי, במשך הלילה, את חיילי המקפיא שעמדו בחזית.\n\n\n\n\n\n\n \n\n\nאת הבוקר פתחו הילדים עם עוגת גזר (צהלות נשמעו כאן כאילו לא אכלו  עוגה בחייהם), הבעל יצא מהבית עם שניצלים לארוחת הצהריים, אני גרסתי מספר טוסטים  שממש לא הגיעו לי לארוחת הבוקר (אמא שלי תמיד טוענת שארוחת הבוקר הכי חשובה אבל אני טוענת שהיא רק פותחת את התאבון ליום שלם של כמיהות) ומה שנותר מופשר למחצה וללא דורש היו 800 גרם של פרגיות עוף. וכך נולד לו המתכון הזה – עשרים דקות של הכנות הולידו סיר מלא וגדוש שהועבר אחרי כשעה על הכיריים אל התנור, מאחר שהייתי צריכה ללכת.\n\n\nכמה שעות בחום נמוך יצרו בתוכו קסם… טעם של חמין!  איך עוף, עדשים ומעט חמוציות מרגישים כמו חמין שנאפה כל הלילה אין לי מושג אבל בעודנו מתענגים על החום החם הזה בערב, חשבתי שיש כנראה דברים שלא נורא אם ישארו לא פתורים. העיקר שהם כאן.\n\n\nהפטנט שלי בכדי לשמור על עסיסיות הפרגיות הוא לחבק אותן בין שתי שכבות הקטניות התובלות. הגריסים נותנות את הקראנצ' הלעיס, העדשים נותנות את הרכות המפנקת והחמוציות מלוות טיפונת של מתיקות.  איכשהו הכל יחד- תענוג. \n\n\n\n\n\n\n \n\n\n\n\nתבשיל גריסים, עדשים ועוף\n\n\n1 כרישה, 1 בצל בינוני, 2 בצלים ירוקים, 2 שיני שום\n\n\n2 כפות+ 1 כפית שמן זית\n\n\nמלח ופלפל טרי\n\n\n1 כוס פטריות\n\n\n3/4 כוס גריסים  + 3/4 כוס עדשים שחורות – לשטוף בקצרה\n\n\n1/4 כפית של הל טחון ו 1/4 כפית של כוסברה טחונה\n\n\n800 גר' פרגיות עוף (כרעיים ללא עור וללא עצמות)- כל נתח חצוי לשניים\n\n\n1 כפית פפריקה מתוקה\n\n\n1/2 לימון- מיץ\n\n\nחופן גדול של חמוציות\n\n\nקוצצים את הבצלים והשום ומאדים כ-5 דקות, בסיר שמתאים לתנור, עם 2 כפות שמן זית, מעט מלח וטיפונת מים. מוסיפים את הפטריות ומאדים עוד כמה דקות. מוסיפים את העדשים והגריסים ומתבלים במלח, פלפל, כוסברה והל.\n\n\nמעבירים את פיסות העוף לקערה, מתבלים במלח, פלפל ופפריקה ומוסיפים גם כפית של שמן-זית. מערבבים היטב עם הידיים, עד שכל העוף נצבע אדום.\n\n\nמוציאים מחצית מתערובת העדשים לקערה, מעבירים לסיר את העוף ומכסים אותו בתערובת העדשים. מכסים במים, סוחטים מעל מיץ מהלימון ומפזרים את החמוציות.\n\n\nמביאים לרתיחה, מכסים ומבשלים על אש קטנה כשעה. מעבירים לתנור שחומם ל- 130 מעלות צלסיוס ואופים כשעתיים-שלוש (כמה שיש) עד שהבית מלא ניחוחות והתבשיל שחום ומוכן.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2017/03/15/dahl/": ".\n\n\n\n\n \n\n\nסיר הסולתם הזקן והטוב שהגיע איתי לכאן לפני הרבה שנים, לא תיאר לעצמו שישאר כאן כל כך הרבה זמן. הוא לא תיאר לעצמו שיום יבוא ובו נשיא שחור יבחר, ובודאי שלא האמין שיגיע לראות את טראמפ (ט ר א מ פ ) נבחר לנשיא. גם אני לא.\n\n\nסיר הסולתם שבע הקרבות שלי גם בטח לא חשב שיבואו ימים בהם כל כך הרבה דאל יבעבע בין דפנותיו. עובדה, זה קורה.\n\n\nאם ללקק פצעים, אני מעדיפה ללקק אותם עם קצת דאל.\n\n\n.\n\n\n\n\n \n\n\nכשקטן חוזר הביתה מהבית של אמינה, הוא מביא איתו קופסאות קטנות של תבשילים חמים בריחות ממכרים. כמו ילדה שקיבלה מתנה משמחת, אני פותחת בהתרגשות את הקופסאות ומגלה בהן אוצרות וטעמים של בית אחר. אחר כך אגיד לה שממש לא היתה צריכה (ואוי לה אם תפסיק), אמצמץ שפתיים ואנסה בין ביס לביס להבין מה ואיך עשתה. לנסות לא אומר בהכרח להצליח.\n\n\nלקבל מאמינה מתכון זו משימה מאתגרת ממש, משהו שבין חפשו את המטמון לטלפון שבור. לכו תוציאו מתכון ממישהי שלא ממש זוכרת מה הכניסה וכמה זה היה, שכמויות השמן שהיא מוזגת לתבשילים שלה, בהן בלבד יש בכדי לסתום לי כמה עורקים.\n\n\n\"ושום?\", אני אומרת לה, \"שום לא הכנסת?!\"\n\n\n\"הא, בטח שכן!\" היא עונה וצוחקת.\n\n\n \n\n\n\n\nבבית של אמינה שהגיעה לכאן מפקיסטן, למדתי להכין ביריאני נהדר בשלוש שעות טיגונים, תבלינים והרבה שלבים. בזמן הזה בעבע לו בנחת בסיר אחר דאל סמיך וצהוב, שאיכשהו נהיה מאז כוכב מאיר ומחמם במטבח שלי, comfort food אמיתי.\n\n\nדאל\n הוא נזיד עדשים סמיך ופשוט, לעיתים נטרלי בטעמיו ולפעמים ארומטי ובועט. מאמינה למדתי להעריך ולאהוב אותו אהבת אמת, לראות בו ארוחה שלמה ולא רק 'משהו ליד', להבין שניתן ליצור בו מורכבויות ורבדי טעמים שלא מכים בך מיד אלא מתגלים לחיך ברוך עם כל ביס, להכינו חריף ורותח ולרכך לו את העצבנות עם קצת יוגורט קריר ומעט אורז או נאן.\n\n\nממנה למדתי להכין אותו בסבלנות ובאהבה, ולא רק מעדשים אלא גם מקטניות שונות כמו אפונה צהובה ושעועית מש מיובשת וקלופה. ואיזה דאל טעים שהיא מכינה- אחד הנפלאים שפגשתי!\n\n\n \n\n\n\n\n\n\n \n\n\nבצנצנת כסופה וגדולה היא שומרת את ה\nגראם מסאלה\n שלה (ערבוביה של עלי דפנה, תרמילי הל בהירים וכהים, מחטי ציפורן ומקלות קינמון שלמים), בדיוק כמו שנשות המשפחה לימדו אותה.  וכשהיא פותחת את מכסה הצנצנת ושולחת אצבעות לבחור בתבלינים שהיא רוצה, ראשה הכהה רכון ומציץ פנימה, אני מהופנטת כאילו פתחה תיבה ובתוכה ג׳יני מקיים משאלות. וזה מריח פי מאה יותר טוב מכל ג'יני, לא שפגשתי אחד..\n\n\nכשתכינו את הדאל פעם פעמיים ושלוש, תלמדו את מקצב הכנתו: מבשלים את הקטניות במים עם מעט תיבול, מכיניםאת  תערובת השמן/עגבניות/תבלינים-ה\nמסאלה\n (זו משתנה בהתאם למצב הרוח ולסוג המתכון) ומשלבים יחד.\n\n\n \n\n\n\n\n\n\n\n\n.\n\n\n\n\nדאל עדשים ארומטי   \n4-6 מנות\n\n\n.\n\n\n\n\n– דאל מבשלים בסבלנות- תהיו סבלניים והוא יפצה אתכם בהמשך. בינתיים לכו לקרוא חדשות, המגלומן המופרע בטח כבר עולל משהו\n\n\n– בחירת חומר הגלם יקבע מאד את מרקם הדאל שתקבלו. הדאל הכתום שבתמונות מכיל  עדשים כתומות ואפונה צהובה, בכמויות שוות. הדאל שצולם בסיר הכתום מכיל רק עדשים כתומות. הדאל החום עשוי מכמויות שוות של עדשים: צרפתיות, חומות וכתומות. \nשימו לב\n– האפונה הצהובה נותנת מרקם גס בעוד שהעדשים הכתומות נוטות להתפרק וליצור דאל חלק יותר. העדשים הצרפתיות שומרות על צורתן ונותרות שלמות. כל אלו הם חלקים בפסיפס המרקמים הסופי.\n\n\n– דאל אוהב חריף. אם הגזמתם, תמיד אפשר להגיש עם יוגורט ליד. יוגורט ליד זה יופי גם אם לא הגזמתם.\n\n\n– את הדאל אוכלים עם אורז או נאן וניתן להכינו דליל יותר ולהגיש כמרק. אם אתם מאנשי האורז המלא, אני מוצאת שהם טעימים יחד כשכמות התיבול של הדאל גסה מעט יותר.\n\n\n– הקפידו על להבה נמוכה ובעבוע עדין ושימו לב שלא לשרוף את תחתית הנזיד.\n\n\n– את האפונה הצהובה רצוי להשרות במים לפני הבישול- אפילו ללילה שלם.\n\n\n– דאל שמשלב עדשים חומות \n(צרפתיות)\n וירוקות זקוק להרבה יותר מים! \nמתחילים מ- 1/2  1 כוסות מים לכל 1/2 כוס עדשים ומוסיפים עוד קצת בהמשך, אם יש צורך.\n\n\n.\n\n\n\n\n2 כוסות עדשים מכל סוג/ אפונה צהובה או שילוב- לשטוף היטב ולסנן\n\n\n\n\n1/2 בצל סגול- קצוץ דק\n\n\n1 כפית כורכום\n\n\n\n\n1/2 כפית צ'ילי טחון (ואפילו יותר אם אוהבים חריף)\n\n\n\n\n1 כפית מלח\n\n\n—\n\n\nשמן- בנדיבות\n\n\n\n\n1/2 בצל סגול- קצוץ דק\n\n\n\n\n2 עגבניות- קצוצות דק\n\n\n\n\n2-3 שיני שום- קצוצות\n\n\n\n\nתבלינים שלמים: 3 תרמילי הל, 2 עלי דפנה, 7 מקלות ציפורן (אפשר גם להתגמש ולשים מעט טחון), 1/4 מקל קינמון, 1/4 כפית זרעי כמון\n\n\n\n\nמכניסים לסיר את הקטניות הנבחרות יחד עם הבצל הקצוץ והתבלינים. מוסיפים מים לגובה של כ- 2 ס\"מ מעל לקטניות (בערך 4 כוסות) ומביאים לרתיחה. מנמיכים את הלהבה ומבשלים ללא כיסוי, בבעבוע עדין כשעה וחצי או עד שהעדשים רכות מאד והתבשיל בסמיכות הרצויה. אין צורך לערבב תוך כדי (בשיטת אמינה אין לערבב כלל עד שהתבשיל מוכן אבל אני לא מתאפקת ונותנת ערבוב פה ושם) אבל יש להקפיד על להבה נמוכה ובעבוע עדין בכדי שתחתית התבשיל לא תחרך.\n\n\n\n\nבינתיים \nמשחימים\n במחבת את הבצל בשמן- אתם רוצים צבע על הבצל, זה חשוב לטעמים כאן. מוסיפים את העגבניות הקצוצות, התבלינים השלמים והשום ומטגנים בעדינות יחד כ- 15-20 דקות בערבוב אגבי, עד לקבלת ממרח סמיך, כהה וריחני. העגבניות צריכות להעלם לגמרי לתוך התערובת, כאילו נמסו.\n\n\n\n\nכשהעדשים  הגיעו לסמיכות הרצויה, מעבירים את תערובת העגבניות והתבלינים לסיר.  מערבבים היטב, מוסיפים מלח לפי הטעם ומבשלים יחד כ- 15 דקות, מכוסה, על להבה נמוכה.\n\n\nמוציאים את התבלינים השלמים בתום הבישול. \nוכן, צריך לספור מחטי ציפורן וזה לא כיף אבל מנסיוני הכואב – כשמשאירים אותם בפנים הטעמים משתנים ונהיים טראמפיים. וטראמפ זה לא מומלץ- לא בצלחת ולא במקום אחר.\n\n\nאוכלים ככה או עם אורז/נאן. יוגורט זה יופי ואפשר גם כוסברה מעל.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/18/lentil-salad/": "ף\n\n\nמה עושה בחורה כשבחוץ יורדים גשמי זלעפות, כשטיפות גדולות מהן נושרות לה בחדר רק כי היא התעצלה לקרוא לאיש הגגות כמו שקבעו שתעשה לכשיתייבש הגשם הקודם?! כשמכונת הכביסה שלה החליטה לשבות יחד עם הגג, בדיוק באמצע הסחיטה? בואו ואגיד לכם מה היא עושה- היא מכינה לה משהו לאכול. כי מלחמות לא מנצחים על בטן ריקה. \n\n\n ך\n\n\n\n\n \nך\n\n\n\n\nסלט עדשים ורימון\n\n\n הכי אני אוהבת את העדשים השחורות, אשר שומרות בבישול על צורתן ועל מרקמן הקשיח. הן לא באמת שחורות אלא חומות כהות ובעלות נקודות קטנטנות. בארה\"ב הן נקראות french lentils\n\n\n1/2 כוס עדשים שחורות\n\n\n2 כפות שמן-זית\n\n\n1 בצל אדום בינוני\n\n\nמלח ופלפל גרוס טרי\n\n\n3 כפות רכז רימונים\n\n\nחופן עלי פטרוזיליה או נענע או שניהם- קצוץ\n\n\nמיץ לימון בשפע\n\n\nשמן-זית נוסף לתיבול\n\n\nגבינת עזים רכה\n\n\nגרגרי רימון כשאהבה נפשכם\n\n\nשוטפים היטב את העדשים, מעבירים לסיר, מכסים במים ומביאים לרתיחה. מנמיכים את הלהבה, מכסים ומבשלים כ- 30 דקות או עד אשר העדשים נעימות לאכילה. בינתיים- קוצצים את הבצל קטן קטן קטן ומעבירים לסיר קטן עם שמן- הזית. מוסיפים מעט מלח ומאדים על להבה קטנה בסבלנות, עד שהבצל רך ושקוף. אם יש צורך, מוסיפים טיפונת מים בהמהלך האידוי. כשהבצל מוכן, מוסיפים את רכז הרימונים ומערבבים היטב. מניחים בצד.\n\n\nכשהעדשים מוכנות, מסננים ומעבירים לקערה. מוסיפים את הבצל הרימוני ומתבלים במלח ופלפל. מניחים מעט להתקרר (העדשים נוטות לשתות כמויות שמן-זית מעלפות כשהן חמות…) ואז מתבלים בעוז במיץ לימון ועוד שמן-זית. מוסיפים את  עשבי התיבול וגרגרי הרימון, בודקים תיבול ומפוררים מעל גבינת עזים.\n\n\nסלטי קטניות אוהבים תיבול עז- אז בבקשה מכם. שימו לב שאחרי שהות במקרר, הטעמים מתרככים וצריך לתת להם רענון חדש.\n\n\n\n\nל\n\n\n \n\n\n \n\n\n \nף\n\n\nמצד שני, אפשר פשוט להתקשר למתקן מכונות הכביסה, לשתות תה חם ולחשוב על הגשם כעל הדבר הכי רומנטי בעולם-\n\n\nף\n\n\n \n\n\n  \n\n\n שבת ענוגה. נתראה בשמחות.\n\n\n \n,\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/02/10/lentils-curry/": ".\n\n\n\n\n.\n\n\nכשהייתי קטנה הייתי קבועה בוועדת קישוט, עכשיו אני גג בוועדת כלבים- שלל אמהות חבוטות שהבוקר בעט אותן החוצה עם כמה צאצאים, ילקוטים וכלב או שניים.  נתקלות זו בזו בפארק שליד בית הספר באוירה לא פורמלית, חצי שעה לפני שהחיים מתחילים- אחת עם כובע מצחיה כי השיער קופץ לה, אחרת עם משקפי שמש שמסתירות את השקיות מתחת לעיניים. הכלבים אומרים שלום ברחרוחי ישבנן עזים ואנחנו, תודה לאל, מסתפקות בדיבורים. ובין כל המילים שנאמרות איך לא, מילה או שתיים על אוכלים כאלו או אחרים- למשל קארי עדשים אחד עליו סיפרה לי בלה הסקנדינבית שאני מחבבת נורא, שהביא אותי בקלילות נבחנית למטבח ויצא מנצח.\n\n\nהתבשיל הזה יפה כמו יודה אבל מנחם, מחמם, מערסל, מפנן, מרונן ומעצים. שעה ואתם שם.\n\n\n.\n\n\n\n\nקארי עדשים בחלב קוקוס ועגבניות\n      4 מנות\n\n\nאם מכפילים, נשאר גם למחר.\n\n\nאם אתם אוהבים חריף, זה לגמרי התבשיל להביע את עצמכם. הייתי מחכה לשלב בשל בתבשיל, בו ניתן להבין כמה חריפה אבקת הקארי שלכם וכמה עוד חסר.\n\n\nדלורית? תרד? – אחלה.\n\n\n.\n\n\n1 כוס עדשים צרפתיות (חום כהה -ירקרק) – שטופות ומסוננות\n\n\n1 בצל- פרוס\n\n\n3 שיני שום- קצוצות\n\n\n1/2 כפית כמון, 1/2 כפית כוסברה טחונה (או כפית גרגרי כוסברה), 1/2 כפית פפריקה חרפרפה\n\n\n1 כפית אבקת קארי (אם הקארי שלכם חריף, לא צריך את ההיא החרפרפה)\n\n\n400 גרם עגבניות משומרות- חתוכות גס (= חצי קופסאת שימורים גדולה)\n\n\n2 תפוחי אדמה בקליפתם- חתוכים גס\n\n\n1/2 פחית שמנת קוקוס\n\n\nמלח ופלפל גרוס טרי\n\n\n1/2 כפית סוכר\n\n\nבמעט שמן זית מזהיבים את הבצל. מוסיפים את השום והתבלינים ומטגנים יחד מעט. מוסיפים את העדשים, תפוחי האדמה, העגבניות הקצוצות וחלב הקוקוס ומערבבים היטב. מתבלים היטב במלח ובפלפל, מוסיפים בערך כוס- כוס וחצי של מים, מביאים לרתיחה ומבשלים מכוסה על להבה נמוכה, עם ערבוב אגבי של פה ושם, כשעה. כמות הנוזלים שתוסיפו תקבע האם במרק חפצתם או בתבשיל. כשתפוחי האדמה והעדשים רכים מאד, טועמים ומתקנים תיבול אם חסר. אם תתנו לתבשיל לשבת מעט עם עצמו, ישתבח שמו.\n\n\n .\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/19/spelt-bee/": "ך\n\n\n\n\n \n\n\nבילדותי היה בבית תמיד סלט סלק והשיטה איתו היתה בישול במים. אחר כך גדלתי, החכמתי ועברתי לתנור- ב'יוניון סקוור' למדתי לצלות אותו על מלח גס ובהמשך אצל בטלי- לצלות בנייר כסף. בזמן האחרון מצאתי לי שיטה חדשה: אני מקלפת את הסלק, חותכת ומאדה בקצת שמן זית ומים ומקבלת את הסלק הכי מהיר בעולם כולו- גג רבע שעה. הוא יוצא מזוגג ומבריק וטעים כמו שסלק יודע ואם מוסיפים לו את הגבעולים והעלים, מרגישים ממש טוב. אפשר לאכול ככה, אפשר גם לתבל או 'להסליט' והשבוע שידכתי אותו לחיטה מבושלת שנצבעה באודם אהבתו ויצא מן מיקס \nטעים\n \nלהפליא\n, משביע ומספק וזה לפני שהתחלנו לדבר על בריאות.\n\n\nכשמכינים סלטי דגנים כדאי מאד לזכור שהם אוהבים תיבול עז, חי ובועט אחרת הסלט יוצא חסר אישיות. הם גם אוהבים זמן איכות עם עצמם וזה יופי כי אפשר להכין מראש.\n\n\nl\n\n\n\n\n\n\nלחח\n \n\n\n\n\nסלט חיטה וסלק\n\n\nפרויקט שלם למצוא שמות קטניות מסוימות בעברית. הפעם הכנתי \nFarro\n (שזה השם האיטלקי) שזה בעצם Spelt אצל האמריקאים ובארץ הקודש זהו ה\nכוסמין\n. אפשר גם להחליף \nבחיטה רגילה\n, \nגריסים\n, \nאורז\n \nמלא\n או מה שבא.\n\n\n1 כוס כוסמין\n\n\n3 סלקים בינוניים (אני השתמשתי גם בגבעולים ובעלים וזה אחלה אם יש)\n\n\n2 כפיות שמן-זית\n\n\n1/2 תפוח גדול קלוף וחתוך לקוביות קטנות\n\n\n1 שאלוט- קצוץ דק דק\n\n\n1 כפית חומץ בלסמי\n\n\n1 שן שום כתושה\n\n\n1/4 כפית ג'ינג'ר טרי מגורר\n\n\n2 כפות שמן-זית (ובודאי שעוד אח\"כ)\n\n\nמלח ופלפל טרי\n\n\nהרבה מיץ לימון- לפי הטעם\n\n\nמשרים את החיטה/ כוסמין במים לחצי שעה ומסננים. בשלב הזה היתה כאן חובת הליכה, כך שהיא נשארה עומדת רטובה במסננת והתרככה. אם אין זמן לזה, אורך הבישול בודאי יתארך מעט. מעבירים לסיר, מכסים במים ומבשלים תוך כדי בעבוע כ- 20 דקות- או עד שנעים ללעיסה. מסננים. בשלב הזה ניתן לערבב עם טיפונת שמן זית (שלא ידבק או יתיבש) ולאחסן במקרר עד השימוש. לפני הערבוב עם שאר החומרים, כדאי לתת לחיטה חימום קצר בכדי שתספוג טעמים טוב יותר.\n\n\nסלק מקורמל הכי מהר שיש:\n מקלפים את הסלקים וחותכים לקוביות. מחממים את שמן הזית במחבת, מעבירים את קוביות הסלק, טיפונת מלח ושלוק מים קטן, מכסים ומבשלים/מאדים על להבה בינונית. מדי פעם מערבבים, מנמיכים את הלהבה אם צריך או מוסיפים טיפונת מים. *כשהסלק רך, מסירים מכסה ומגבירים את הלהבה- מטגנים קלות עד שהסלק מזוגג ומבריק.\n\n\nאם משתמשים בגבעולים ובעלים\n– קוצצים גבעולים לפיסות קטנות ועלים לפסים. מוסיפים את הגבעולים למחבת כשהסלק מתחיל מעט להתרכך ומבשלים יחד. *את העלים מוסיפים בטיגון הסופי.\n\n\nבינתיים קוצצים דק את השאלוט ומערבבים עם מעט מלח, שום כתוש, ג'ינג'ר, מיץ לימון וכפית חומץ בלסמי. נותנים לזה לעמוד עשר דקות ומערבבים את שמן הזית פנימה.\n\n\nקולפים את התפוח וחותכים לקוביות קטנות.\n\n\nמערבבים את החיטה עם הסלק והרוטב ומתקנים תיבול- כמו שאמרתי: הרבה לימון ושמן זית בנדיבות (לפי הטעם והיכולות)\n\n\nאם שומרים במקרר, סביר להניח שלפני ההגשה תאלצו שוב לרענן את התיבול.\n\n\nלחח\n\n\nוגם:   \nסלק בשיטת התנור\n,  \nמרק עם העלים\n,  \nסלט סלק חי\n \n ועוד\n \nאחד\n!\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/02/03/basic-polenta/": ".\n\n\n\n\n\n\n\n\nביצבוץ חורפי ראשון של בקרים ערפיליים וכמה טיפות תלויות- וכבר אני שולפת את שקית הפולנטה מהארון ובוחשת ממנה בסיר קטן, סמיכה ומתמסרת. את הפולנטה הראשונה של העונה הכי כיף לאכול ככה כמו שהיא, ישר מהסיר, חמה ונקיה מתוספות וקישוטים.\n\n\nכך אפשר להזכר בטעם שלה ולהתענג עליה נטו.\n\n\n.   .   .\n\n\n\n\n\n\nדיסות הן אהבה גדולה שלי ואחת אותה אני חולקת עם בני האמצעי- קערית וכפית, אדים מהבילים ונשיפות של לקרר מעט ואנחנו מסודרים – ואיך שאנחנו אוהבים אותן!\n\n\nפולנטה, דיסת תירס איטלקית, היא אחת מארוחות הבוקר המפנקות בעולם עבורי- רסיסי תירס צהבהבים ורכים נמסים לתוך שבבים של פרמז'ן. שירה אני יכולה לכתוב לה, לפולנטה, מרוב אהבה.\n\n\nוכשהיא מוכנה היא \nמושלמת\n עם ביצה, כזו שהיא בין רך למוצק והחלמון שלה עדיין מעט נוזלי. אבל לא רק- היא ליווי מושלם לבשר (בעיקר מהסוג שבושל שעות רבות בתנור) ובסיס מעולה למנות צמחוניות רבות.\n\n\n .   .   .\n\n\n\n\n\n\nפולנטה בסיסית\n – \nעם או בלי ביצה\n      \n 2-4  מנות\n\n\nמאחר ואני מבשלת אותה על בסיס קבוע, אין במתכון שלי חמאה והוא טעים לגמרי גם כך – הגבינה מעניקה לו מרקם ועושר טעמים.\n\n\nומשזה נאמר, חשוב לציין שמעט חמאה תוסיף כאן רק טוב וכפית של גהי (חמאה מזוקקת) תביא אותה למרומים. מעט קרם פרש יהיה מהמם אף הוא. את אלו ניתן להוסיף כשהיא כבר בצלחת, נמסים מחומה.\n\n\nבעניין ההכנה- על שקית הפולנטה שלי  כתוב שזמן הכנתה הוא כעשרים וחמש דקות. אצלי היא מוכנה אחרי עשר, גג חמש עשרה דקות. תדעו שהיא מוכנה כאשר הגרגרים יתמסרו ללשונכם ברכות. אם הגרגרים עדיין לא רכים מספיק לטעמכם, ניתן תמיד להוסיף מעט נוזלים ולבשל עוד- הזמן כאן הוא מושג נוזלי.\n\n\nצבע הפולנטה הסופית יושפע מהסוג בה אתם משתמשים- לפעמים צהובה ולפעמים כמעט לבנבנה. אתם גם יכולים להחליט על הסמיכות שלה לפי מצב הרוח- מאד דלילה, כמעט מרקית או מוצקה יותר. מתכון לפולנטה מוצקה ואפויה תמצאו אצל \nמיכל\n.\n\n\n.   .   .\n\n\n3/4  2 כוסות מים\n\n\n1/2 כוס חלב\n\n\n1/2 כוס פולנטה\n\n\nמלח\n\n\n~ 1/2 כוס גבינת פרמז'ן מגוררת (או כל גבינה אחרת שאוהבים)\n\n\nמעבירים את המים והחלב לסיר בינוני ומביאים לרתיחה. מוסיפים את הפולנטה בעדינות תוך כדי ערבוב. מתבלים במלח ומבשלים בבעבוע עדין כחמש דקות. כשהפולנטה מתחילה להסמיך, יש לערבב אותה מדי פעם בכדי שלא תדבק לסיר- מבשלים אותה עוד בערך חמש- עשר דקות נוספות, על להבה נמוכה בבעבוע עדין ובחישה מדי פעם, עד שהיא סמיכה ורכה לאכילה. בשלב הזה היא תראה לכם דלילה מאד אבל אל דאגה- הגבינה תעזור להסמכתה.שאריות שלה יתמצקו אפילו יותר לאחר הקירור.\n\n\n* בשלב זה אפשר להניח לה מכוסה ובהמשך להוסיף את הגבינה.\n\n\nמוסיפים את הגבינה, מערבבים, טועמים ומתקנים תיבול.\n\n\nטעים להוסיף מעל מעט אגוז מוסקט, הרבה פלפל שחור גרוס טרי, עוד מעט גבינה וביצה מושלמת!\n\n\n.\n\n\nביצה רכה מושלמת\n\n\nיש אנשים שיש להם דרכים קבועות, בדוקות, כמעט טקסיות להכנת דברים וזה ממש נפלא, ביחוד כשמדובר במשהו עדין כמו בישול ביצה. ככה היא תמיד יוצאת מושלמת והילד לא מנסה לדחוף פיסת לחם לביצה שבושלה קצת יותר מדי כי דעתה של אמא הוסחה וצועק: \"אמא, הביצה הזותי לא עובדת טוב!\".\n\n\nהביצים האלו יוצאות בדיוק מושלם, בתפר שבין רך למוצק, עם חלמון נוזלי אבל לא ממש ניגר. אפשר לבשל יותר ממה שצריך ולשמור במקרר בקליפתן. הן נפלאות בימים הבאים לטובה בסלט או על פרוסת לחם טובה.\n\n\n– מרתיחים מים בסיר שמכיל בצפיפות קלה את כמות הביצים המתוכננת לבישול. גובה המים צריך להיות כ- 2-3 ס\"מ. כשהמים רותחים, ממליחים אותם בנדיבות ומכניסים בעדינות את הביצים. מבשלים ברתיחה כ-7 דקות- נא לשים טיימר! משעברו הדקות, מרוקנים את המים הרותחים בכיור וממלאים את הסיר במי ברז קרים. ניתן מיד לקלף בעדינות ביצים שרוצים לאכול מידית חמימות.\n\n\n\n\n .   .   .\n\n\n\n\n\n\nפולנטה עם ביצה ודלורית במרווה:  \nאת הדלורית חותכים לקוביות קטנטנות ומקפיצים במעט שמן-זית או חמאה, מלח ועלי מרווה קצוצים דק. מוסיפים חופן מים, מכסים ומבשלים על להבה נמוכה עד שהיא מתקתקה ורכה מאד ואין נוזלים.\n\n\nכשהדלורית מוכנה עוברים לביצה: מאחר ואני גרועה בבישול ביצים עלומות והרתחת סיר מלא מים עבורי הוא סוג של יציאת מצריים (לא שאישית יצאתי ממצריים אבל אני מתארת לעצמי) – אני מטגנת ביצת עין על להבה קטנה בבישול עדין, משני הצדדים, עד שהחלבון יציב אך החלמון עדיין רך. עורמים מהדלעת המתקתקה על הר של פולנטה, מוסיפים את הביצה, גורסים הרבה פלפל טרי ומפזרים מעט פרמז'ן.\n\n\n \n\n\n\n\nפולנטה עם אספרגוס ובזיליקום:  \nמזליפים מעט שמן זית במחבת רחבה- מספיק בכדי להכיל את האספרגוסים בשכבה אחת. מעליהם זורים מעט מלח ומוסיפים חופן של מים. מכסים. מחממים על להבה גדולה וכשמתחילים לשמוע רעשים (לא בדיוק מדעי אבל בהחלט אותנטי ), מנמיכים את האש ומבשלים כמה דקות- במהלכן מערבבים פעם אחת. בישול אספרגוס לוקח כמה דקות בלבד- שימו לב לא לבשל יתר על המידה, רק עד שהם פריכים ונוחים לנגיסה.\n\n\nמוציאים את האספרגוס לצלחת ובאותה מחבת מחממים כחצי דקה כף שמן זית וכמה עלי בזיליקום קצוצים דק.\n\n\nמזליפים מתערובת הבזיליקום על הפולנטה ומגישים עם האספרגוס. גורסים מעל פלפל טרי ומפדרים במעט פרמז'ן.\n\n\n.   .   .\n\n\n\n\nפולנטה עם פטריות:  \nמחממים מחבת ומפזרים בה מגוון פטריות- צולים אותן תוך כדי ערבוב כשתי דקות. מזליפים מעל שמן-זית, מתבלים במלח ובפלפל וממשיכים לצלות עוד שתי דקות או עד שהפטריות שחומות ורכות. מפזרים מעל פטרוזיליה קצוצה ומגישים עם הפולנטה ומעט פרמז'ן מגוררת.\n\n\n.   .   .\n\n\nורעיון  \n מאנטונלה האיטלקיה למדתי על ארוחה משפחתית, רבת- משתתפים ומסורתית, בה מוגשת למרכז השולחן פולנטה סמיכה למדי המוגשת לוהטת על גבי קרש עץ.  עוד על השולחן מספר תוספות כמו ראגו בשר, תבשיל עגבניות ועוד. כך שכל אחד יכול לבחור לעצמו תוספת רצויה מעל לכף גדושה של פולנטה לוהטת. נשמע לי מושלם.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/03/21/friki/": ".\n\n\n.\n\n\n/\n\n\nהפריקי (פריקה), חיטה פופולרית מאד במטבח הערבי ולאחרונה גם במטבחנו, מקבלת את טעמה המיוחד והדומיננטי מתהליך העישון שהיא עוברת ואת צבעה הירקרק והמקסים גם ממועד הקטיף המוקדם מהרגיל שלה.  חיטה זו נחשבת לסופר בריאה מאחר ונקצרה בטרם החל להתפתח בה הגלוטן, ומאחר והיא מכילה כמות גדולה יותר של סיבים, חלבונים, מינרלים וויטמינים מבכל דגן מלא אחר.\n\n\n\n\nואם לא די בכל אלו בכדי לשכנע את כולנו לשכן אותה קבע במטבח, הרי שהעובדה שהיא טרנדית של ממש תחתום את העסקה. כי מי שלא אוכל פריקי לא בעניינים וככה זה בארצנו הקטנטונת, כשמשהו מוכרז כאופנתי. ואם גם במקרה אוכלים אותה במקום הזה, אליו אופנתי ללכת, מתובלת בשומן הכבש שנח מעל, ממש אי אפשר שלא לרוץ ולהכין אותה בבית\n\n\n/\n\n\n.\n\n\n\n\n.\n\n\n\n\n\n\nפריקי בשקדים וצנוברים  \n 4-6 מנות\n\n\nבכדי להעצים את טעמה האגוזי ומרקמה הלא ממש מתמסר, שידכתי לה שקדים וצנוברים אבל תרגישו חופשי לשנות את סוג האגוז. מה שכן, אוהבת שומן הפריקי הזאתי ולכן, כטוב ליבכם בשמן, כך ייטב לה. ולכם.  ואם תוסיפו לזה קצת שומן כבש, תקבלו מעדן.\n\n\n1 כוס פריקי- שטופה היטב, מסוננת ומיובשת\n\n\n1 בצל גדול -קצוץ דק\n\n\n2 שיני שום -קצוצות דק\n\n\nשמן-זית בנדיבות\n\n\n1/4 כפית קינמון\n\n\nמלח ופלפל גרוס טרי\n\n\n1/4 כוס שקדים פרוסים\n\n\nחופן צנוברים\n\n\n3/4 כוס מים רותחים\n\n\nמזהיבים  לאט את הבצל והשום בשמן-זית. מוסיפים את הפריקי, מתבלים בקינמון, מלח ופלפל ומוסיפים את המים, השקדים והצנוברים. מביאים לרתיחה ומבשלים מכוסה על להבה נמוכה מאד כ- 20 דקות. מערבבים , טועמים ומתקנים תיבול. סוגרים את הסיר שוב ומכסים במגבת. נותנים לנוח לספיגת האדים וריכוך סופי כ- 10 דקות.\n\n\n\n\n.\n\n\n.\n\n\n\n\nסלט פריקי עם עשבים, צ'ילי וקצח\n    4-6 מנות\n\n\nסלט מקסים וירוק ירוק, עם שפע העשבים הטריים והעדינים שיש עכשיו\n\n\nנשמר מצוין במקרר\n\n\n1 כוס פריקי לאחר בישול*\n\n\n1 צרור פטרוזיליה\n\n\n1 צרור כוסברה\n\n\n1 צרור נענע\n\n\n2-3 ענפי בצל ירוק דקיקים\n\n\nמעט שמיר קצוץ\n\n\nחופן אגוזי מלך קצוצים גס\n\n\n1 כף זרעי קצח\n\n\n1 צ'ילי טרי קצוץ דק (או לפי מידת אהבתכם את החריף)\n\n\n1 לימון\n\n\nמלח ופלפל גרוס טרי\n\n\nשמן-זית משובח בנדיבות\n\n\n* את הפריקי שוטפים היטב, מסננים ומניחים בצד לחצי שעה- בזמן הזה הגרגרים מתרככים מעט וזמן הבישול יתקצר פלאים. מעבירים לסיר קטן עם מים (אני מתחילה בכמות זהה של פריקי ומים ובהמשך, אם יש צורך, מוסיפה עוד קצת), מביאים לרתיחה ומבשלים על אש קטנטנה עד לספיגת המים וריכוך הגרגרים. גם בתום תהליך הבישול נותר בגרגרים מרקם מעט לעיס ולא רך לגמרי.\n\n\nקוצצים היטב את כל צרורות הירק ומערבבים עם שאר המרכיבים בעוד גרעיני הפריקי חמימים, בכדי שיקלטו היטב את הטעמים. מתבלים בעוז ובעזוז.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/12/09/semi-kube/": "*בגלל שירות וורדפרס נפלא שאין כמותו- ההדפסה לא עובדת בינתיים. אודיע לכם כשיסתדר. שנה- שנתיים, לא רציני\n\n\nף\n\n\n\n\n ל\n\n\nדברים בתוך דברים אני נורא אוהבת-  בבושקות של אוכל מלאות בכל טוב. את הדאמפלינגס למינהם יש לי כאן בשפע אבל את אלו- החומים המתובלים שיש בישראל וסביבותיה, את זה אין כאן אפילו באופק.\n\n\nפעם היתה סבלנות והיה זמן להכין ועכשיו, יותר ויותר אני מנסה להגיע למיצוי הטעמים בטכניקת 'קיצורי הדרך'. בעודף הזמן יש עוד מאה ואחד דברים להספיק ולעשות.\n\n\nהאוכל הזה שכאן היום, הוא דוגמא מעולה למשהו שפורק לסך מרכיביו והתפקד מכמה סיבוכים בדרך. תאמרו \nקובה\n מקורית שווה פי מאה ובטח שאוחזת בשרביטה מסורת ארוכת שנים וידע והרבה הרבה כבוד א ב ל במשואת ה'הכל או לא כלום', יש כאן טעמים ומרקמים שגורמים לי לעונג רב- יופי חי של ארוחה משביעה ומספקת. את הבורגול אני מבשלת כמו אורז, את הבשר משחימה ומתבלת כמו במקור וביחד בצלחת, אחד עם השני, הם ממש הדבר הנכון.\n\n\n ף\n\n\n\n\nך\n\n\n\n\nבורגול עם בשר\n–  'עאלק קובה'\n\n\nהכי טעים מכל הבורגולים, זה זה- המבושל, שיש בו עוד קצת נוקשות ויובש. ואם ליד יש עגבניות עם מלח ושמן-זית, אז בכלל חגיגה.\n\n\n1 בצל קטן-קצוץ דק דק\n\n\n2 כפות שמן\n\n\n1 כוס בורגול\n\n\n2/3 כוס מים\n\n\nלבשר:\n\n\n1 בצל קצוץ דק\n\n\n3 כפות שמן\n\n\n400 גר' בשר טחון\n\n\n2 שיני שום גדולות- קצוצות\n\n\n1 עגבניה- מגוררת ללא קליפתה\n\n\nחופן פטרוזיליה\n\n\nמלח ופלפל\n\n\nטיפונת קינמון\n\n\nמעט צנוברים קלויים\n\n\nלבורגול: מאדים את הבצל בשמן ומעט מלח. כשרך וזהוב, מוסיפים את הבורגול ואת המים ומביאים לרתיחה. מכסים ומבשלים על הלהבה הקטנה ביותר כ- 10 דקות או עד שאין נוזלים. מכבים את האש ומוסיפים עוד שלוק קטן של מים- זה ישחרר את כל מה שנדבק לתחתית. מכסים ומחכים קצת.\n\n\nבינתיים, מזהיבים את הבצל בשמן עם מעט מלח. מוסיפים את הבשר הטחון ומפרקים אותו בעזרת כף עץ, תוך כדי טיגון על אש גבוהה. מוסיפים את השום ומלח ופלפל, מערבבים היטב ומוסיפים גם את העגבניה והפטרוזיליה. מערבבים וצולים עד שמשחים מעט. מתבלים במעט קינמון ומוסיפים צנוברים.\n\n\n\n\n  \n\n\n\n\n—————————————— \n\n\nוכעת, משחלקתי עמכם את קיצור הקיצורים, הגיעה שעתי לאכול את הדבר האמיתי = \nחופשת מולדת.\n  \nאעדר מכאן לשלושה שבועות של שכרון חושים כולל אקסטרות שמשפחה כשלי יודעת להעניק  \n\n\nא ב ל\n\n\nאמשיך לשלוח לכם פוסט בכל שבוע (שהכינותי מבעוד מועד למען לא תהיו עצובים)\n\n\nובינתיים-\n\n\nתאכלו משהו ותהיו לי בריאים\n\n\nשלכם, \n\n\n \nהילה\n\n\n——————————————-\n\n\nמעשים טובים\n\n\nשניה לפני האזרחית החדשה, איך אפשר לסרב למעשה טוב?!\n\n\nהנה שתי אפשרויות לעזור ולהרגיש טוב עם הנתינה:\n\n\n* \nתרומות של חפצים מיותרים לבית יתומים שנשרף כליל בשריפה בכרמל \n\n\n* \nה'בייגלים'\n המוכשרים מארגנים יום תרומות עבור \n'לשובע'\n\n\n \nכנסו\n ותראו איך גם אתם יכולים לתרום\n\n\n*\n\n\n \n\n\n\n\nאהבתי\n \nטוען...\n\n\n\n\nקשור",
  "https://bissim.com/2010/11/08/soba-2-ways/": "אטריות סובה\n אלו הם המקלות הדקיקים בצבע ב'ז מנוקד בעדינות, שמזכירים לי תמיד את הניירות המשובחים האלו, שקונים בגליונות בודדים בחנויות נייר איכותיות. הן עשויות קמח כוסמת (או שמא עלי לומר 'גם מקמח כוסמת') והן אהבה חדשה במטבח שלי. וכאן הרגע לעצור ולומר תודה לאמיר וליעל- אז אני עוצרת. ואומרת.\n\n\nעל יתרונות הכוסמת בודאי כבר שמעתם ואתם בודאי גם לא זקוקים לי, בכדי ללמוד על כמות החלבון הגבוהה שבמנת סובה- את זה  תראו כשתבחנו את המאחורה של החבילה. אז למה אני פה?! בכדי להכניס ברוחכם מעט מוטיבציה ואף לתרום שני מתכוני בזק, שיכולים לספק  לכם יופי של ארוחה בעשר דקות של עבודה. \n\n\nיעל הגדירה את אלו כ-comfort food וזהו ממש התיאור המתאים. זה לגמרי לא אוכל של אמא, אבל יש להן את הביס הנכון בין השיניים ומן מגע מפנק.\n\n\nך\n\n\n\n\n\n\n \n\n\n\n\nסובה שומשום של אמיר    \nלמנה אחת\n\n\nאני נותנת כאן כמויות ממש בכוח כי כבר למדתי שששמן שומשום הוא דבר חמקמק- לכל סוג/ חברה יש חוזק אחר וטעם מעט שונה ובמקום שבו לאחד תספיק חצי כפית לאחר ידרשו שתיים שלמות. צריך לנסות ולהוסיף בהדרגה, ככל הנחוץ. כנ\"ל לגבי הסויה.\n\n\n100 גר' אטריות סובה יבשות\n\n\n2 כפיות שמן שומשום (אם הוא מאד חזק יש לערבב עם שמן רגיל)\n\n\n2 כפיות סויה (אני משתמשת בדלת הנתרן. אם משתמשים ברגיל, תתחילו ממחצית הכמות)\n\n\n2 ענפי בצל ירוק קצוצים דק\n\n\n1 כפית גדושה שומשום \n\n\nמבשלים את הנודלס כ-3 דקות במים רותחים ומסננים.\n\n\nבווק או במחבת מחממים את השמן על להבה גבוהה. מוסיפים את השומשום, מערבבים ומוסיפים את הבצל הקצוץ (תשאירו טיפונת ללמעלה של האטריות כשהן מוכנות). מערבבים שוב ואחרי דקה מוסיפים את האטריות ואת הסויה. מטגנים עוד כדקותיים תוך ערבוב, בכדי לתת לאטריות אינטמיות עם הטעמים. טועמים לראות מה חסר ומתקנים. מפזרים מעט שומשום ובצל ירוק טרי ואוכלים מיד.\n\n\n\n\nת\n\n\n\n\n\n\n \n\n\nל\n\n\n\n\nסובה כוסברה של הילה   \nלמנה אחת\n\n\n…ואל תשאלו אותי אם אפשר להחליף בפטרוזיליה- אם אתם לא אוהבים כוסברה תכינו את של אמיר!\n\n\n100 גרם אטריות סובה יבשות\n\n\n1 כף נדיבה שמן קנולה\n\n\n2 כפות גדושות של כוסברה קצוצה דק\n\n\n1 כפית דחוסה סוכר חום\n\n\n2 כפיות סויה (אם משתמשים ברגילה אפשר אולי פחות)\n\n\nמבשלים את הסובה 3 דקות במים רותחים ומסננים.\n\n\nבווק או במחבת מחממים היטב את השמן ומוסיפים את הכוסברה הקצוצה. מערבבים היטב ומוסיפים את הסוכר והסויה. עוד ערבוב בכדי שהסוכר ימס ואז מוסיפים את האטריות. מטגנים דקותיים תוך כדי ערבוב למען ספיגת טעמים ומתקנים לפי הצורך- צריך להיות מתקתק וכוסברתי וממש טעים.\n\n\n\n\nל\n\n\n\n\nך\n\n\n\n\nאהבתי\n \nטוען...\n\n\n\n\nקשור",
  "https://bissim.com/2010/01/28/homemade-pasta/": "מוקדש ללי \n\n\n\n\nמכירים את זה שפתאום משהו קטן יכול לגרום לכם לעשות את הדבר הזה שרציתם כבר המון זמן ודחיתם עוד ועוד?! זה בדיוק מה שקרה לי עם שאלה תמימה על פסטה טריה. השאלה הזו ניערה לי משהו בפנים וגרמה לי לפנות זמן, לדוג את המכונה מהמחסן, להסיר ממנה כמה קורי עכביש ועוד קצת אבק של כמעט 6 שנים וסופסוף להראות לילדים שלי איך מכינים פסטה אמיתית! … ורוצה להגיד לכם שאין הרבה סיפוקים כאלו- כמו להכין פסטה לבד. נכון, זה לוקח את הזמן שלו  אבל מאחר ושני האנשים הקטנים למדו במהירות איך לתפעל את המכונה, כל שנותר לי הוא להכין את הבצק ולהעביר את השרביט לשני הסו-שפים הנלהבים. בונוס שקט לשעה! \n\n\n\n\n\n\nוידוי- הבצק שלי קשה כמו אבן אבל בבישול מניב תוצאות משובחות. אחרי טראומה ישנה, בה נשבר לי וו הלישה של הקיטצ'נאייד המהולל שלא לצורך, אני לשה אותו ביד בעבודה מאומצת ומציקה של כעשר דקות. (להלן ההוכחה שגם אז הוא היה מהסוג הקשה כאבן) בשלב הרידוד העבודה תהיה קלה מאד מאחר והבצק לא יראה שום סימני דביקות.\n\n\n \n\n\nאני מוסיפה לבצק כמות שווה של ביצים וחלמונים. החלמונים תורמים למרקם, לצבע ולריח הבצק. מבחן הטעימה אצל האיטלקיה המובחרת שלי עבר בהצלחה ובעודנו מתענגות על הפסטה סיכמנו שהיא חלקה, טעימה ובעלת מרקם מעולה.\n\n\nמקווה להפעים את אלו מכם שכמוני תקעו את המכונה שלהם עמוק בבוידעם  ולהמריץ את אלו מכם שאין להם מכונה אבל חשים כעת רצון עז לאוץ ולרכוש אחת כזו (דרום העיר, פשוטה ולא יקרה). \n\n\n\n\n\n\n \n\n\n\n\nבצק פסטה\n   -בערך 500 גר'\n\n\nבערך 1/2 2 כוסות קמח רגיל\n\n\n3 ביצים\n\n\n3 חלמונים\n\n\n1 כף שמן- זית\n\n\nעל משטח גדול ורחב מניחים כ- 1/4  2 כוסות קמח ויוצרים בתלולית הקמח גומה רחבה. יוצקים לגומה את הביצים ושמן-הזית ומתחילים לערבב עם המזלג. המטרה היא לאסוף ולערבב עוד קצת קמח בכל פעם ולהרחיב עוד ועוד את גודל הגומה. בסוף השלב הזה, כל הקמח עורבב לתערובת הביצים (באופן לא אחיד כמובן) וזה הזמן להפשיל שרוולים, לאחד את הפירורים יחדיו ולהתחיל ללוש. לשים עם כרית כף היד בתנועות המתרחקות מהגוף- יודעים מה, לשים איך שבא. בשלב הזה שמי בודאי יעלה בקונוטיות לא מחמיאות ואולי אפילו עם דיבוב בערבית. לא נורא. יש להמשיך (בלישה, לא בקללות) עד שמתקבל בצק חלק, קשה ודי יבש. מניחים על משטח נקי ומכסים במגבת נקיה. נותנים לנוח כשלושים דקות.\n\n\n\n\n\n\n\n\nקסם- תודו… עכשיו אחרי שלושים דקות הבצק מעט רך ונעים יותר. מחלקים לארבעה חלקים ומרדדים כל חלק בנפרד. מקמחים קלות, משטיחים מעט עם כף היד ומתחילים במספר 1 במכונה.  מעבירים במכונה, מקפלים את הבצק לחצי (מקפלים קצוות עקומים פנימה)  ומעבירים שוב דרך מספר אחד. חוזרים על הפעולה הזו שוב ועכשיו מתחילים לעלות במספרים- אני מפסיקה בשש!\n\n\nמעבירים יד מקומחת בעדינות על פיסת הבצק המוכנה, חוצים באמצע לאורכה ומניחים בצד. מכינים את שאר הבצק באותו האופן. חותכים את הפסטה לצורה הרצויה.\n\n\nמבשלים כרגיל במים רותחים ומומלחים,  בישול קצר של כ- 4-5 דקות.\n\n\n\n\n\n\n  \n\n\n\n\nוהכי טעים – \nרוטב של קרם פרש ולימון\n בשתי דקות (מבטיחה בפעם הבאה למדוד כמויות)\n\n\nקרם פרש, *מיץ לימון וקליפת לימון, עלי בזיליקום קרועים גס, פרמז'ן, מלח פלפל, מעט שמן- זית וקצת ממי הבישול של הפסטה- מערבבים הכל יחד בקערה, מוסיפים את הפסטה, מערבבים ומתקנים תיבול ואוכלים מ י ד!  אם אוהבים סמיך מאד- משתמשים בהרבה קרם פרש. לקבלת רוטב דליל יותר- יותר מים.\n\n\n* מי שגר פה חייב לחלוטין להשתמש בלימוני ה\nמאייר\n ה מ המ מ י ם, שפשוט הופכים את העונה הזו ליותר סימפטית.\n\n\n\n\n\n\n נוסעת מחר- נתראה כשאחזור בשבוע הבא. אם לא אקפא.\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/05/06/onlyapples-cake/": ".\n\n\nאת העוגה הזו בחשתי בפיזור נפש כשקטן גמדי הבית יושב על השיש לידי ואוכל חצי ממה שאני מקלפת. זה היה בשבת בבוקר וחברתי היתה אמורה לבוא לביקור עם אמה שבאה ממרחקים.  כולנו הרי יודעים, שכשבאים אורחים לא חייבים  עוגה אבל רצוי שתהיה אחת כזו ורצוי מהסוג הביתי.  זה טוב לרושם.\n\n\n.\n\n\n\n\nלתפוחים הבטחתי כבר מזמן מסיבת פרידה קטנה, כי בכל זאת החורף חלף עבר לו. אמרתי להם, נפרד כידידים לפני בוא הקיץ, דחיתי ודחיתי והנה סופסוף אני מקיימת. לאחר שנרשמה התלהבות בקרב הקהל, שיפצתי אותה מעט לשביעות רצוני והנה היא כאן עבורכם לשבת- \nמקורמלת בקצוות, רכה ומפנקת\n.\n\n\nאני מקדישה את העוגה הזו לך יקירתי ולתינוק המקסים והחזק הזה, נטע,  שהבאת לעולם\n\n\n  בר מזל אתה ילד\n\n\n.\n\n\n\n\n\n\n.\n\n\n\n\nעוגת התפוחים של נטע\n\n\nכמעט ואין עוגה בעוגת הזו- כולה תפוחים ורק מעט  אוחז בהם.  אם אתם מאלו שאוהבים מתוק – הייתי מוסיפה עוד 1/4 כוס סוכר, כי היא בהחלט לא מאד מתוקה.\n\n\nהכי כיף להשתמש בכמה סוגי תפוחים- גראני סמית' כמובן ועוד שניים- שלושה, תלוי במה שיש בבית. כל סוג מביא משהו אחר לעוגה- מתיקות, נימוחות, יציבות או חמצמצות. הכי טעימה היא בעודה חמימה לאחר האפיה- לכן, אם אין אורחים באופק, רצוי וכדאי לאפות מחצית מהכמות בתבנית מאורכת.\n\n\n6 תפוחים די גדולים/ בערך 800 גר' לאחר קילוף ופריסה (2-3 גראני סמית' והשאר לבחירה)\n\n\n3/4 כוס חלב\n\n\n2 ביצים\n\n\n1 כפית תמצית  וניל\n\n\n1/4 כוס שמן-זית/ שמן אחר\n\n\n1 כוס קמח\n\n\n1/2  1 כפיות אבקת אפיה\n\n\n1/2 כפית קינמון\n\n\n1/2 כוס דחוסה סוכר חום\n\n\n* 1 כף חמאה – ללמעלה של העוגה\n\n\nלתערובת הציפוי:  1 כף חמאה, 2  כפות דחוסות סוכר חום,  2 כפות קמח,  1/2 כפית קינמון\n\n\nמחממים תנור ל- 180 מעלות צלסיוס/ 350 פרנהייט. משמנים תבנית עגולה 24  ס\"מ.\n\n\nקולפים את התפוחים, חותכים לרבעים, מנקים ליבה ופורסים דק.\n\n\nמערבבים את כל החומרים הנוזליים יחד. מוסיפים את היבשים ומערבבים לבלילה אחידה. מוסיפים את התפוחים, מערבבים ומעבירים לתבנית. בעזרת היד לוחצים את התפוחים למטה, ככל שניתן- בלגן מאורגן.\n\n\nפורסים את כף החמאה דק דק ומנקדים חתיכות קטנות פה ושם על התפוחים.\n\n\nמערבבים בעזרת האצבעות את כל חומרי הציפוי, עד לקבלת פירורים לא אחידים ומפזרים מעל.\n\n\nאופים כשעה ועשרים דקות, עד שהעוגה שחומה וקראמלית וכל הבית מלא בריחות מדהימים…\n\n\n/\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/23/eggppasta/": ".\n\n\n\n\n.\n\n\nהמתכון של היום הוא לא סתם מתכון, הוא נכס. מתכון נכס הוא משהו שהולך איתך המון שנים ולא משנה כמה נסיונות חדשים ירקחו במטבח, תמיד אבל תמיד, תזכור אותו ותחזור אליו. הוא גם מסוג המתכונים האלו שכ-ו-ל-ם אוהבים ולעולם כשתגיש אותו לשולחן ,תקבל מחמאות ותדרש לפרט את פרטי הכנתו. ואם לנכס הזה יש קצת היסטוריה אז בכלל מצוין.\n\n\nאת הנכס שלי, למדתי להכין מאנדראה ואנטונלה עוד כשגרנו בניו-יורק. אנטונלה בילתה עם האיש הרבה לילות טרופי לימודים ובשאר הזמן אירחה הרבה. בסגנון איטלקי.\n\n\nהם גרו ברחוב תומפסון שבוילג' בדירה מניאטורית וחשוכה שהנוף הנשקף משני חלונותיה הקטנטנים היה קיר האבן של הבית הסמוך. חוץ משני חדרים זערוריים וחשוכים, היה מטבחון צר ומאורך ושם היו נערכות הארוחות. שולחן קטן ועליו גיבוב של כוסות, צלחות וסכו\"ם מכל הסוגים והמינים ותמיד תמיד יותר אנשים ממה שהבית היה מסוגל להכיל. עם השנים למדנו להכיר את המנהגים: אם הזמנו אותם בשתיים, בשלוש הם מתקשרים להגיד שיאחרו. אם אנחנו באים אליהם, דרוש איחור נאה של לפחות חצי שעה (אחרת זו גסות..), אף פעם אין לדעת את מי תפגוש שם (כי הם מזמינים כל מכר שפגשו 5 דקות לפני כן ברחוב) ו- אף פעם האוכל לא יהיה מוכן כשתגיע… לכן כדאי לא להגיע גוועים (זה יקח שעתיים- שלוש) וגם כדאי שתפשיל שרוולים ותדחק בכוך לעזור.\n\n\nובחזרה לפסטה. הרוטב הזה דוקא היה מוכן מראש ואת ההוראות שלו, קיבלתי מאנדראה מעל לראשם של כמה אנשים ששתו יותר מדי, דרך מעטה עשן כבד (רב האיטלקים שפגשתי מתעלמים באלגנטיות מהקשר בין עישון לסרטן) ובצעקות רמות. כבר למחרת ניסיתי וזה ממש לא יצא אותו דבר. טלפון מצוקתי לבחור כינס את הזוג אלינו ביום שאחרי. \"אין בעיה\", אמרה לי אנטון בטלפון \" אנחנו באים מחר\".\n\n\nשעתיים איטיות ופדנטיות באופן קצת מדאיג, העמידו את הטמפרמנט שלי במבחן רציני וכמו-כן, הניבו במטבחי הקטן סיר גאה של רוטב עגבניות מקסים ומלא טעמים ש'נדבק' באופן מושלם לפסטה ולא משאיר שלולית בצלחת. הבנתי גם למה הרוטב שלי לא יצא אדום וסמיך כמו שלו- הרבה מדי חציל ובצל, פחות מדי זמן וסבלנות. ומלבד הסוד של הרוטב המקסים הזה, למדתי גם שישנם דברים שאסור לדחוק בהם, הם צריכים את הזמן שלהם. בדיוק כמו אנדראה.\n\n\n.\n\n\n\n\n מה עוד למדתי מהאיטלקים?!\n\n\nתמיד להשתמש בשימורי עגבניות \nשלמות\n ולא במרוסקות למינהן. להוסיף את הצ'ילי היבש ואת הבזיליקום בשני חלקים, התחלה וסוף- כי כל שלב מפיק טעמים וארומות שונות. לעולם לא לאכול ספגטי עם כף. אף פעם לא לתת לגבר לגרוב גרביים לבנות. קפוצ'ינו בסוף ארוחה זה חטא כמו לאכול קורנפלקס, רק אספרסו. להכניס לכל תבשיל של עגבניות מעט סוכר- כי זה עושה פלאים ולהוסיף את הפרמזן לפסטה דוקא לפני הרוטב, מפני שכך היא נתפסת לפסטה עצמה.\n\n\nוזהו, עכשיו חדל קשקשת. רוצו להכין ודווחו על התוצאות…\n\n\n.\n\n\n\n\nפסטה  עגבניות וחצילים של אנדראה        \n  ל- 4 מורעבים\n\n\n הרוטב הזה הוא אהבה גדולה. כמו שכבר ציינתי זה לא רוטב ב- 5 דקות ומצד שני הוא שווה כל דקה! אם חצילים אינם אופציה הגיונית עבורכם (מה בדבר טיפול תרופתי?!) ניתן להשתמש בקישואים.  אפשר להשאיר את הקליפה אבל אם מקלפים, החצילים מתרכים וכמעט נעלמים ברוטב.  הרוטב צולח את המקפיא בעדנה רבה ולכן ניתן להכין כמות גדולה ולהקפיא לימים קשים.\n\n\nלרוטב הבסיסי אני מוסיפה זיתי קלמטה וגבינת פטה מגוררת. אם לא פטה- כף ריקוטה טריה מעל לקערת פסטה תשמח לבב אנוש. אפשר גם קוביות חציל מטוגנות. ושומו שמיים היא כל-כך טעימה גם ביום למחרת, אפילו קרה ואי- לכך מעולה בתור אוכל טיולים ופיקניקים.\n\n\n\n\n1 כוס שמן- זית – ושלא תעיזו להוריד או לקמץ!\n\n\n1 בצל קטן- קצוץ דק\n\n\nכ- 10 שיני שום- חצוויות לאורכן\n\n\nצ'ילי אדום יבש- כרצוי\n\n\nמלח ופלפל טרי\n\n\n1/2 חציל קלוף וחתוך לקוביות\n\n\n1 קופסאה גדולה של עגבניות שלמות וקלופות- 800 גר.\n\n\nכ-14 עלי בזיליקום טרי- קרועים גס\n\n\n1 כף שטוחה של סוכר\n\n\n1 חבילת פסטה קצרה- 500 גר.\n\n\n1/2 כוס פרמזן מגוררת\n\n\nמרסקים את העגבניות או מועכים בעזרת היד למרקם לא חלק לגמרי.\n\n\nמחממים את השמן, הבצל והשום בסיר רחב . מוסיפים מעט מלח וצ'ילי יבש ומאדים מכוסה עד שהכל מתרכך ללא השחמה. מוסיפים את קוביות החצילים, מערבבים ומכסים שוב. \nלא להבהל!\n החצילים 'שותים' בהתחלה את כל השמן אבל בהמשך יוציאו אותו חזרה לסיר. ממשיכים לבשל בסיר מכוסה, תוך כדי ערבוב מדי פעם.\n\n\nכשהחצילים רכים למשעי, מוסיפים את העגבניות ונוזלהן וגם את הסוכר ומחצית מעלי הבזיליקום. מערבבים ומבשלים על אש בינונית, תוך רתיחה עדינה כשעה, עד אשר הרוטב מסמיך מאד. בשלב הזה מוסיפים עוד צ'ילי יבש, אם אוהבים את הרוטב מעט יותר חריף ואת שאר עלי הבזיליקום.\n\n\nמבשלים את הפסטה במי-מלח לפי הוראות הבישול. דקה לפני סיום הבישול, מעבירים את הפסטה לסיר הרוטב, זורים מעליה את הפרמזן ועוד 'שלוק' של שמן- זית ורק אז מערבבים. טועמים ומתקנים תיבול.\n\n\n*אם רוצים, מוסיפים זיתים ופטה.\n\n\n\n\n\n\nאחרית דבר:  בקיץ האחרון ביקרנו את הזוג המתוק הזה וביתם התינוקת בדירתם השיקית והמעוצבת להפליא במרכז מילנו. מעוצבת משמע לבן, נקי ובסטייל. ממנהטן למילנו עולם ומלואו…\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/05/19/bolognes/": "את הבסיס לרוטב הבולונז שלי ירשתי לפני המון שנים מארז שלמד אז וטרינריה בבולוניה.  באחד מביקורי המולדת הוא בא במיוחד ולימד אותי את הסודות שירש מאיזושהיא שכנה. זה היה לפני המון המון שנים אבל אני זוכרת את זה כאילו זה היה אתמול.\n\n\nגרנו אז בתל-אביב, ברחוב באזל ושלחנו את האיש להביא מלמטה רוזמרין טרי שגדל בחצר הבניין. כבר אז הוא הראה סימנים של חוסר עניין כשחזר ובידו סוג של סרפד. סביר להניח שגם היום אין לו מושג איך זה נראה.\n\n\nעם השנים הוספתי וגרעתי והוספתי וגם אם פה ושם אני משנה, הבסיס נשאר איתן- בישול ארוך ואיטי שיוצר טעמים עמוקים ומפנקים.  קערה ענקית ומהבילה של זה וסלט גדול זוהי ארוחה מענגת ומשביעה.\n\n\n אבל לפני הרוטב הממש טעים הזה, אני מוסיפה כמה תמונות מהבוקר בדרך לבית הספר-\n\n\n \n\n\n\n\n \n\n\nהתמונה הזו גרמה לי לבהות במסך ולהתפעל מחדש מהיופי הזה שנמצא ממש בהמשך הרחוב שלנו.\n\n\nאיך העין מתרגלת מהר. ועוברת הלאה. \n\n\n \n\n\n \n\n\n\n\n וגם ראיתי היום סנאים משחקים\n\n\nאו איך שלא תקראו לזה..\n\n\n \n\n\n\n\n \n\n\n\n\nרוטב בולונז\n                  כמות גדולה שתספיק לבערך 2 חבילות פסטה\n\n\nאין כאן הרבה עבודה, אבל ישנו צורך בשמרטפות צמודה. אי לכך שוה להכין כמות גדולה, לעשות בנתיים סידורים בבית ולהקפיא חלק לפעם הבאה. הרוטב הזה הוא מצטיין הקפאה אמיתי.\n\n\n1 בצל קצוץ\n\n\n1 פלפל אדום נקי וקצוץ\n\n\n1 גזר גדול- מגורר גס\n\n\n2 גבעולי סלרי קצוצים (אם אין, לא נורא)\n\n\n1 ק\"ג בשר טחון (בגירסה האולטימטיבית: כמויות שוות של בקר, עגל וחזיר לא עלינו. אבל גם רק בקר יהיה טוב)\n\n\n2 שיני שום קצוצות\n\n\nמלח+ פלפל טרי וצ'ילי מיובש (אם אין באיזור ילדים)\n\n\n1/2 כוס יין אדום\n\n\n3 ענפי רוזמרין טריים\n\n\n1 כפית קינמון, 1 כפית אורגנו, 1 כפית טימין יבש (אפשר כמובן טריים)\n\n\n5-6 עלי בזיליקום גדולים טריים קצוצים\n\n\n1 כפית סוכר\n\n\n2 קופסאות גדולות של עגבניות קלופות שלמות- מרוסקות עם או בלי גושים ( או כל קומבינציה אחרת. מורי ורבי  השתמש בקופסא אחת גדולה + 1 קופסא של מיץ עגבניות +1 קופסאת רסק)\n\n\n1/2 מיכל שמנת מתוקה ( או מיכל שלם אם אתם במוזה)\n\n\nבסיר גדול מחממים שמן זית (כ-6 כפות) ומוסיפים את הבצל, הפלפל ומעט מלח. מערבבים היטב ומאדים מכוסה כ-10 דקות על אש נמוכה.\n\n\nכשהבצל רך מאד, מוסיפים את הגזר והסלרי וממשיכים באידוי. אם חסרים נוזלים אפשר להוסיף מעט מים. \n\n\nלאחרכ- 10 דקות נוספות, מגבירים את האש ומוסיפים את הבשר והשום. מטגנים תוך כדי ערבוב ומעיכה של הבשר לפירורים.\n\n\nכשהבשר כולו מפורר ולאחר ששינה צבע, מוסיפים את היין ומצמצמים.\n\n\nמתבלים בעשבי התיבול והתבלינים, מוסיפים מלח בנדיבות  ופלפל ושופכים את תכולת קופסאות העגבניות לסיר*. מערבבים היטב ומביאים לרתיחה.\n\n\nמכסים את הסיר למחצה ומבשלים על אש קטנה כשעתיים. מדי פעם מערבבים היטב בכדי שלא ידבק לתחתית.\n\n\n מוסיפים שמנת ומבשלים עוד כחצי שעה.\n\n\nהרוטב צריך להיות סמיך מאד, מלא טעם  ובעל צבע כהה. \n\n\n*אם מוסיפים רסק עגבניות, יש להוסיף גם מים.\n\n\n מגישים עם הרבה פרמזן מגוררת.\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/08/09/whitemeat/": "באיטליה קוראים לו 'בולונז לבן' ויש לו גרסאות שונות  שבכולן עגבניות איין. יש כאלו שמשרים את הבשר ביין לבן ואחרים שמשרים בחלב ובגרסאות מסורתיות פחות מופיעים עשבי תיבול ואפילו פטריות פורצ'יני. נשמע מוזר אבל יוצא קצת שונה ובעיקר טעים, עשיר ולא ממש לבן.\n\n\n אני קוראת לו 'בולונז של קיץ' פשוט כי הוא מצריך פחות עבודה ופחות בישול (את הרגיל אני מבשלת כ- 3 שעות!)\n\n\n\nבולונז לבן\n      לחבילת ספגטי\n\n\nמאחר ואין כאן ים של עגבניות שיסתירו את טעם הבשר- ראוי ורצוי בשר מזן משובח!\n\n\n 500 גר. בשר טחון משובח\n\n\n1 בצל בינוני קצוץ\n\n\n1 גזר גדול- קלוף ומגורר\n\n\n3 כפות שמן- זית+ 2 כפות חמאה\n\n\nמלח ופלפל גרוס טרי\n\n\nמעט אגוז מוסקט ומעט קינמון (לא חובה אבל מוסיף…)\n\n\n1/4 כוס יין לבן\n\n\n1 כף רסק עגבניות\n\n\n1 כוס חלב\n\n\n1/2 כוס גבינת פרמז'ן מגוררת\n\n\nמחממים שמן+ חמאה בסיר בינוני ומוסיפים את הבצל והגזר. מתבלים במעט מלח, מנמיכים את האש, מכסים ומאדים עד שרך.\n\n\nמגבירים את הלהבה ומוסיפים את הבשר. מטגנים תוך כדי פירוק הבשר לגושישים קטנים עם הכף. כשהבשר  זהוב, מוסיפים את היין ומצמצמים עד שלא נשארים הרבה נוזלים בסיר. מוסיפים את רסק העגבניות והתבלינים, מערבבים היטב ומבשלים כדקותיים. מוסיפים את החלב, מכסים ומבשלים על אש קטנטונת כ- 20-30 דקות או עד אשר הרוטב מסמיך מאד והבשר רך למשעי. אם במהלך הבישול נראה כי חסרים נוזלים, מוסיפים כף- שתיים של מים.\n\n\nלפני סינון הפסטה, זוכרים לשמור כוס ממי הבישול בצד. מערבבים את הפסטה עם הרוטב והפרמז'ן (כדאי להתחיל עם חלק מהכמות ולראות אם צריך עוד…) ומוסיפים מעט ממי הבישול אם נראה סמיך מדי.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/03/31/wine-pasta/": ".\n\n\n\"תאר לך\" אני אומרת לאיש בעודנו פוסעים ברחובות מנהטן בנחת של מי שיכול לעשות מה שהוא רוצה מתי שהוא רוצה, \"תאר לך שהיה אפשר להכניס קצת חופש בצנצנת, לשמור לימים קשים ולפזר כשצריך כמו אבקת פיות\".\n\n\nזהו יום שימשי של אוקטובר, עצים זהובים מסביב ואף בנאדםנמוךממטרועשרים, טרדות מדירות שינה או פגישות עבודה באופק.  ולרגע זה אפילו נשמע לי כמעט אפשרי.\n\n\n.\n\n\n\n\n\n\n.\n\n\nאז אני דוחסת קצת חופשה בצנצנת, טומנת עמוק במזוודה ושומרת בזהירות בארון.\n\n\nאבל השבוע כשניערתי ובחיי שחזק חזק- כלום לא יצא. \nכ ל ו ם.\n\n\n.\n\n\n\n\n.\n\n\nהפסטה הזו עושה לי ריחות של חופש גם כשהצנצנת ריקה, גם כשהחופשה היא רק זכרון מטושטש וערפילי וכולי טובעת בכביסה, בלגנים ונביחות ילדים וכלב.\n\n\n.\n\n\n\n\n.\n\n\n\n\nפסטה ביין אדום  \n   2-3 מנות\n\n\nהשוס כאן הם בצלצלי השאלוט המקורמלים- אז נדיבות בעניין היא השקעה משתלמת.\n\n\nמאד אוהבת את השילוב עם גבינת העזים הרכה והעשירה. שימו לב שהיא נותנת מרקם כבד וסביר שתרצו להוסיף מעט ממי הבישול בהמשך, אז אל תשפכו אותם.\n\n\n.\n\n\n250 גרם ספגטי\n\n\n2-3-4 שאלוט (בצל סגול או רגיל יעבוד מצוין)\n\n\nשמן זית + 1 כף חמאה\n\n\n1 כוס יין אדום יבש\n\n\nפרמז'ן מגוררת- לפי הטעם\n\n\nגבינת עזים רכה\n\n\nתימין טרי\n\n\nמלח והרבה פלפל גרוס טרי\n\n\nמבשלים את הפסטה לפי הוראות היצרן. שימו לב לא לבשל יותר מדי כי הפסטה עוד תתרכך מעט באיחוד עם הרוטב.\n\n\nבינתיים פורסים דק את השאלוט או הבצל ומטגנים באיטיות בשמן הזית והחמאה, עד שמזהיב ומתקרמל. מוסיפים את היין ומצמצמים לחצי. כשהספגטי מוכן, מעבירים אותו ישר למחבת היין עם מעט מנוזלי הבישול. מגבירים את הלהבה, מתבלים במלח והרבה פלפל גרוס טרי ומערבבים בזהירות יחד, עד שהספגטי עטוף ברוטב. מוסיפים את עלעלי התימין ואת הפרמז'ן, מערבבים וברגע האחרון מוסיפים את גבינת העזים. מגישים מיד.\n\n\n \n\n\n…\n\n\n.\n\n\nהלו, אתם כאן?!\n\n\nאז תשאירו מילה או שתיים \n\n\n(איזה פירור של תשומת לב)\n\n\nשלא אחשוב חלילה שאני מדברת רק לעצמי\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/01/30/cheese-lasagna/": ".\n\n\nמישהו ביקום הגדול הזה דואג לי, ככה החלטתי כשהגורל זימן לי את הרצל. כי צריך מזל בדברים האלו והרצל זה קרש הצלה איתן בקריסות הבית האינסופיות. הפעם זה המנעול של דלת הכניסה שלא נועל. הרצל מגיע, צנוע ושקט כתמיד, בודק פה בודק שם, מדווח שצריך לקנות מנעול חדש וכמה מפתחות ארצה שישכפל עבורי.  'הרצל' אני אומרת לו, 'מה הייתי עושה בלעדייך, תגיד?!' האמת היא, שאני מנסה בכוח להוציא ממנו חיוך קטן אבל גם הפעם זה לא הולך לי. 'היית מוצאת הרצל אחר', הוא עונה בלקוניות והולך לדרכו.\n\n\nכשהוא חוזר, הבית מלא בריחות של עגבניות ושום וחמישה ילדים יושבים ליד השולחן לארוחת ערב קולנית. לזניה פשוטה מרצה תמיד את כולם, גם את הבררנים ביותר כמו החבר של נמברטו שטוען שהוא לא אוהב אבל מגלה שהוא דוקא כן.\n\n\nאפילו הרצל, אחרי המנעול מסכים לחתיכה קטנה. זה לא בא בקלות ולוקח את השכנוע שלו: חתיכה קטנה הרצל, אני אומרת לו, זה יעשה אותך שמח . אני שמח אל תדאגי… הוא אומר לי בפנים חתומות.\n\n\nאבל כשהוא מסיים את הלזניה ואת הקפה, מתגנב חיוך קטנטן כזה לזויות הפה שלו והוא אומר תודה רבה היה טעים מאד והולך. ובתוך ההמולה ופטפוטי הילדים, אני נשענת על השיש בינות ללזניה שמראה את סופה הקרב וערימות הכלים המלוכלכים וחושבת כמו תמיד- על איך זה שאוכל יודע בתבונה שכזו, לשמח אנשים, אפילו את ההרצלים הכי רציניים.\n\n\n.\n\n\n\n\n.\n\n\nאת הקטע הזה כתבתי לפני כמה חודשים אבל דוקא היום, כשקיבלתי הודעה מהאמא של הילד שחשב שהוא לא אוהב לזניה וגילה פתאום שהוא דוקא כן ולא מפסיק לדבר עליה אז אולי אפשר לקבל מתכון, החלטתי שהגיע הזמן לשמח את כל אלו שביקשו כל כך יפה בתגובות.\n\n\nכאן בבית היא יוצאת בכל פעם מעט אחרת- תלוי בסוג הגבינות שצריך לחפף מהמקרר. זהו מתכון בסיס שניתן לשנות ולרענן באינספור דרכים. אם הילדים עוזרים או אם אתם ממש עייפים או ממהרים, ניתן בעצם לערבב את תערובת הגבינה והעגבניות ולקצר מעט תהליכים- הטעם יהיה אותו טעם, המראה אולי טיפה פחות.\n\n\n.\n\n\n\n\n\n\n.\n\n\nלזנית גבינה פשוטה       \nלתבנית של 30 ס\"מ*22 / מאכיל הרבה ילדים!\n\n\nבענייני ילדים\n– אם יש לכם עסק עם ילד שלא אוהב גבינה לבנה לסוגיה (כמו הבת שלי, למשל)- רצוי להתחיל מכמויות גבינה קטנות יותר- ככה יש יותר אדום, פחות לבן וכשהילד מתרגל, ניתן להעלות את כמויות הגבינה.\n\n\nניתן להכין מראש ולשמור במקרר. במקרה כזה, רצוי להוציא כחצי שעה לפני מהמקרר ולהחזיר לטמפ' החדר לפני האפיה. כמו כן, יש לתת ללזניה כ-10-15 דקות מנוחה לפני ההגשה, בכדי שתתיצב ותתמצק. אפשר גם לאפות מחצית הדרך, להשאיר בחוץ עד לשעה הנחוצה ולסיים את מלאכת האפיה ברגע האחרון.\n\n\n_     _      _     _      _      _\n\n\nכ- 15 עלי לזניה *(ואולי עוד כמה כי התבנית תבקש…) ללא צורך בישול מוקדם (של ברילה אחלה)\n\n\n* אם אתם בעניין של פחות פסטה- גם ארבע שכבות יהיו מספיקות\n\n\nלרוטב העגבניות\n:\n\n\n4-6 שיני שום גדולות כתושות\n\n\n\n\n4 כפות שמן זית\n\n\n3 פחיות קטנות של עגבניות מרוסקות (400 גר' בכל אחת)\n\n\nחופן עלי בזיליקום טריים\n\n\n1 כפית סוכר\n\n\nמלח ופלפל גרוס טרי. ו\nאם ניתן- \nמעט צ'ילי יבש, לא בכדי שיהיה חריףאלא בכדי שיתן מעט ארומה\n\n\nלתערובת הגבינות:\n\n\n~ 600 גר' גבינה רכה- קוטג' או ריקוטה אפשר בשילוב עם פטה, גבינה לבנה\n\n\n1 ביצה\n\n\nחופן פטרוזיליה ובזיליקום טריים קצוצים דק (או כאשר אהבה נפשכם)\n\n\n100 גר' גבינת פרמז'ן מגוררת (אם אין אפשר מוצרלה או קשה אחרת)\n\n\nובנוסף-\n כ- 40 גר' פרמז'ן/מוצרלה או כל גבינה קשה אחרת מגוררת\n\n\nמכינים את רוטב העגבניות: בסיר רחב מחממים מעט את שמן הזית עם השום הכתוש ומעט מלח. מאדים בזהירות עד שהשום מתרכך ומפיץ ריח. מוסיפים את הבזיליקום הקצוץ ומבשלים יחד מעט. מוסיפים את העגבניות המרוסקות, מתבלים ומבשלים בבעבוע קל כעשר דקות (מכוסה חלקית שלא ישפריץ לכל עבר). אין צורך להסמיך את הרוטב מאחר והנוזלים דרושים לעלי הפסטה הלא מבושלים.\n\n\nמערבבים את חומרי תערובת הגבינות ומתבלים במלח ובפלפל.\n\n\nכעת למלאכת הבניה:\n כ- 2/3 מכוס רוטב עגבניות יש לשמור לשכבת הלזניה העליונה. אם אתם יכולים לשמור בעין, זה מספיק טוב.\n\n\nמפזרים מעט רוטב עגבניות על תחתית הכלי, מניחים מעל את עלי הלזניה זה לצד זה (חפיפות מקריות זה בסדר גמור), מכסים ברבע מתערובת הגבינה (חוסר שלמות מקובלת בהחלט), מסיימים ברבע מרוטב העגבניות וממשיכים כך הלאה – 4\n קומות לבניין\n. (או שלוש או שתיים- ראו הערה למעלה*)\n\n\nמכסים בשכבת פסטה אחרונה, מעליה רוטב העגבניות השמור ומפזרים את הגבינה המגוררת.\n\n\nאם יש זמן- נותנים ללזניה לעמוד ולספוג נוזלים. אם אין- גם בסדר. אופים ב- 180 מעלות צלסיוס/ 350 פרנהייט כ- 40 דקות או עד שהלזניה מבעבעת וזהובה למשעי.\n\n\nנותנים לה לעמוד ולנוח מעט. מסכנה עיפה.\n\n\nצועקים בואו לאכול!!!\n\n\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/11/17/spagetti/": "'וואלה' של השבוע.  שווה ניסיון פשוט כי זה נורא טעים.\n\nותודה לכם על התגובות החמות- אין, אין מספיק זמן ביממה…\n\n\n\n\n\n\nבראשון, הוא יום חופש לנו, לקה האיש בגבו. השארנו אותו למנוחתו והלכנו ארבעתנו עם חברים, למוזאון החלל. טסנו בין פלנטות וחקרנו כוכבים, חזרנו לכדור הארץ בדיוק בזמן לארוחת צהריים מאוחרת ואפילו קינחנו בגלידה אבל כשחזרנו הביתה, גילינו את אב הבית באותו המצב בדיוק. והמצב לא היה מזהיר.\n\n\nהרופא טוען, סיפר לנו חבר אחר שסובל אף הוא מגבו מעת לעת, שהטבע יצר את הנשים בנויות פיסית לסחוב תינוקות בעוד שאת הגברים פחות. אי לכך, בעיות גב שכיחות מאד מגיל שלושים+, עת מקימים אלו משפחות. \n\n\nברביעי, הזדמנו שנינו לצהריים ביחד בבית ללא אף צאצא. מחזה נדיר ומיוחד במחוזותנו- כי לאישים עסוקים, אין אף פעם זמן להיות חולים. יצאנו לשוטט בצ'כונה (הרופא אמר לא טוב לשכב כל הזמן במיטה) וכשחזרנו, הגיע זמן ארוחת הצהריים. במקרר מצאתי כמה עגבניות רכות שכבר עבר זמנן לסלט וצרור של פטרוזיליה. אם כך- פסטה. יצא סיר גדוש בפסטה ריחנית ומהבילה של עגבניות טריות מרוסקות, המון שום ופרמזן. רוטב עדין ונעים, כזה שמכסה רק במעט את חוטי הפסטה ונותן לה את כל הבמה לעצמה.\n\n\n\n\n\n\n\n\nאת המעט שנשאר לקחתי לחברתי האיטלקית, שגרה כמה בתים ליד. ההסכם ביננו הוא כזה- היא אחראית הטעימות מטעם איטליה ובתמורה היא מחוייבת לומר את דעתה הכנה, ללא התחנפויות מיותרות.\n\n\nבערב חיכה לי אימייל:    .delicious! fresh, I liked it\n\n\n\n \n\n\nפסטה של עגבניות טריות ושום:\n\n\n1 חבילת ספגטי\n\n\n4 עגבניות גדולות ובשלות\n\n\n1 פלפל צ'ילי טרי או יבש או לא בכלל\n\n\n בערך 10 שיני שום כתושות או פרוסות דק או שילוב (וכן, אני בעניין שום לאחרונה. אפשר מעט אם אתם לא ממש..)\n\n\n1/2 כוס דחוסה של פטרוזיליה- עלים בלבד\n\n\n1 ענף גדול של בזיליקום = בערך 10 עלים גדולים\n\n\n1/3 כוס שמן זית\n\n\n1 כפית אורגנו יבש\n\n\nמלח \n\n\n1/2 כוס גבינת פרמזן טריה מגוררת\n\n\nמעמידים על האש סיר גדול עם מים לבישול הפסטה.\n\n\nחוצים את העגבניות לשתיים לרוחבן. מוציאים את מרבית הגרעינים בעזרת האצבע ומגררים על פומפיה גסה, ללא הקליפה.\n\n\nקוצצים היטב את הפטרוזיליה והבזיליקום ופורסים דק את הצ'ילי- אם משתמשים בו.\n\n\nבמחבת או סיר גדול, מחממים את שמן- הזית ומוסיפים את השום ומעט מלח. מערבבים עד שהשום מעלה ריח נפלא (זהירות לא לשרוף) ומוסיפים את העשבים הקצוצים, הצ'ילי והאורגנו. לאחר כדקה מוסיפים את העגבניות, מתבלים בעוד מלח ומביאים לרתיחה. מבשלים על אש בינונית  עד לאידוי כל הנוזלים. \n\n\nמבשלים את הפסטה  ולפני סינונה, מוציאים כוס ממי הבישול ושומרים בצד. \n\n\nמסננים את הפסטה ומעבירים הישר לרוטב, מוסיפים את הפרמזן ומחצית כוס ממי הבישול ומערבבים היטב\n.\n בודקים תיבול ומוסיפים עוד מעט מים אם יש צורך.\n\n\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/12/26/winterpasta/": "אתמול בבוקר קיבלנו חשבונית תשלום של $45 על ביקור רופא שהחמצתי עם נמברטו בשישי האחרון. קיללתי. בכלל לא זכרתי שלא זכרתי.  יותר מאוחר, בצהריים, מצאתי $40 על מדרכת הרחוב. מה שאני רוצה להגיד זה, שכולנו מרויחים ומפסידים כל הזמן- אלו הם החיים.\n\n\n\n\n\n\nלפני חודשיים בערך 'קפצה' לביקור הקטנה. מיכל הקטנה. היא נקראת כך בז'רגון החברות שלי, משום שהיא צעירה ממני בשבע.   בין ישראל לאנשהוא אחר, היא באה לכמה שעות במהלכן היינו צריכות לאסוף את האנשים הקטנים מהמקומות הקדושים האלו, אליהם הם הולכים במשך ימות השבוע כשאין חופש של כמעט 3 שבועות כמו עכשיו. מהגן של הקטקט, יצאנו אוחזות בעציץ גדול של עגבניות, \nזה\n שתרמתי בתחילת השנה. אם שאלתם מדוע- יפה שאלתם! הגננת דיווחה לנו, בסבר פנים רציני, ששתיל העגבניות רעיל הוא (!) ובעוד שתינו מנסות לרסן את פרצופנו הנדהמים והמגחכים, הודיעה לי שעלי לקחת אותו איתי עוד היום מהגן- הוראה מהעירייה.\n\n\nעל טפנו יצאנו מצחקקות מהבניין ומרוב מהומה ודיצה, הצלחנו גם לשכוח את העציץ המסכן ברחוב ולחזור ברוורס פראי לאסוף אותו. הוא בא הביתה, הרעיל. חשבתי אולי יש דברים שאני לא יודעת, אולי משהו בעלים. התקשרתי לידעונית שלי מ.- אמרה לא שמעה בחיים.\n\n\nאז זה ההפסד. איפה הרווח?\n\n\nחודשיים ישב לו העציץ המורעל בגינה- שתה מים, רוה שמש, עבר גם מעט רוחות קרות. השבוע החלטתי שהגיע זמנו וכמחוה לקטנה הגדולה, שאוהבת פסטה נורא, קטפתי ממנו את האדמדמות ויחד צעדנו נחרצות למטבח.  הגעתי למסקנה- הפסטות הכי נחמדות נוצרות דוקא כשאין במקרר כמעט כלום.  פסטה פשוטה וחיננית, שמשמחת בעיקר משום שהיא  טעימה יותר שעה-שעתיים אחרי, פושרת, מה שהופך אותה לפריט עזר בארוח וגם למשהו שאפשר לקחת החוצה לטיול.\n\n\n\n\n\n\n\n\n \n\n\nפסטה עגבניות בתנור\n     אוכלים פושר\n\n\nעגבניות חורף זה לא תמיד להיט מתקתק. עוזרים להן עם קצת סוכר חום וחום של תנור. את הגבינה אפשר להחליף עם עיזים או מה שבא, רק \nאל תוותרו\n על קליפת הלימון -היא זאת שנותנת את ה'זינג'!\n\n\nאפשר להגדיל את כמות העגבניות שבמתכון אם אתם מתחשק.\n\n\n1 חבילת פסטה\n\n\n500 גר. עגבניות קטנות/ שרי\n\n\n1/2 כוס שמן זית\n\n\n2-3 שיני שום קצוצות גס\n\n\n2 כפיות דחוסות סוכר חום\n\n\nמלח ופלפל טרי\n\n\nהרבה בזיליקום טרי קרוע גס\n\n\n1 לימון- גרידת קליפה*\n\n\nגוש בינוני של גבינת פטה\n\n\nאת הפסטה מבשלים ע\"פ הוראות הבישול ולפי מידת העשיה המועדפת.\n\n\nחוצים את העגבניות ומעבירים לתבנית אפיה. זורים את השום, מוסיפים את שמן הזית (כן זה הרבה אבל זה הרוטב) ומתבלים במלח, פלפל  וסוכר חום.\n\n\nמכניסים לתנור שחומם ל-200 מעלות צלסיוס/ 400 פרנהייט למשהו כמו 25 דקות או עד אשר העגבניות רכות ושחמחמות מעט.\n\n\nנותנים לעגבניות להצטנן כמה דקות ואז מערבבים יחד עם הגבינה המפוררת, הבזיליקום וגרידת הלימון.\n\n\n*מתחילים עם גרירה מחצי לימון ומוסיפים עוד לפי הטעם -אני השתמשתי בלימון שלם.\n\n\nנותנים לזה לשבת קצת ומדי פעם מערבבים. השמן נהיה אדמדם ומתובל. כיף.\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/10/09/chicken-with-greens/": ".\n\n\n\n\n..\n\n\n'בואנ'ה תקשיבי', אני אומרת לילדה השבוע, 'אתמול חיכיתי עם יותי בבית ספר וחברים מהכיתה שלו שאלו אותו עם מי הוא… ממש הרגשתי צעירה- אולי הם חשבו שאני הבייביסיטר?'\n\n\n'אמא', אומרת לי ילדתי בכנות הורסת, 'תגידי, את עושה צחוק?? ראית את האמהות בבית הספר הזה? הן נראות כאילו הן לא עוזבות את הג'ים!'\n\n\nולמראה פני ההמומות: 'לא אבל אמא, את נראית מעולה יחסית לגיל שלך!!!'\n\n\n.\n\n\n\n\n.\n\n\nהעוף הזה הוא אחד הדברים הכי טעימים שביקרו במטבחי לאחרונה-\n\n\nהוא מסוג הדברים האלו שנותנים לך הרגשה טובה גם אם את לא הולכת לג'ים\n\n\nכי בכל זאת, נו, את הרי אוכלת ה מ ו ן \nירוק\n\n\n.\n\n\n\n\n.\n\n\n\n\nתבשיל עוף ועלים \nירוקים\n \n  כ-4 מנות\n\n\nכמה טעים!- העוף מקבל תוספת רכה של ירוקים נימוחים ועזי טעם ארצי. אם מגישים עם \nאורז מלא \nמתקבלת ארוחה מלאת כל טוב\n\n\n8 פולקעס\n\n\nמלח ופלפ גרוס טרי\n\n\nמעט שמן\n\n\n2 כרישות נקיות\n\n\n6 שיני שום קצוצות גס\n\n\n1 צרור מנגולד\n\n\n1 צרור ירוק נוסף (אני השתמשתי בחבילת עלים מעורבים של קייל, מנגולד ותרד)\n\n\n3-4 בצלים ירוקים קצוצים\n\n\nצרור עשבים- פטרוזיליה/נענע/כוסברה- לבד או בכל שילוב שבא\n\n\nמיץ מ- 1/2 לימון\n\n\n 1/2 כפית פלפל אנגלי טחון\n\n\nצ'ילי יבש – לפי הטעם\n\n\n~ 2 כוסות מים\n\n\nקוצצים את הכרישות- חלק לבן וירוק (את החלק הכהה ביותר ניתן להוריד). שוטפים היטב את צרורות הירוקים, מנערים וקוצצים- גבעולים ועלים.\n\n\nמחממים בסיר  כבד מעט שמן, מתבלים את חלקי העוף במלח ופלפל ומשחימים  מכל כיוון. מוציאים לצלחת. מנמיכים את הלהבה ומאדים את הכרישה והבצל הירוק. לאחר כמה דקות, כשרך, מוסיפים את השום ומערבבים עד שמפיץ ניחוח מקסים ואז מוסיפים את כל הירוקים הקצוצים ומעט מהמים. מערבבים היטב, מתבלים בעוד מלח ופלפל וגם בפלפל האנגלי ובצ'ילי.\n\n\nכעבור דקותיים, משירד נפחם של הירוקים עד מאד, מוסיפים את שארית המים ומיץ הלימון ומשיבים את העוף לסיר. מביאים לרתיחה ומבשלים מכוסה למחצה, בבעבוע נעים כשעה וחצי או עד שהנוזלים מתאדים ברובם.\n\n\nאני שאוהבת לסיים בתנור- העברתי לאחר הרתיחה את הסיר המכוסה לתנור שחומם  ל -160-180 צלסיוס ואפיתי כשעה וחצי-שעתיים.\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/11/26/arugula-mint-pesto/": ".\n\n\nשיעור ראשון בכריזמה בגיל שש-עשרה: הוא בן שלוש-עשרה בלבד וחניך בגדוד הצופים בו אני מדריכה. רק מלהתבונן בו אפשר בקלות להבין שכריזמה זה משהו שנולדים איתו, קסם שיש באדם הגורם לאנשים אחרים להמשך אליו כמו פרפרים לאור.\n\n\nהרבה שנים עברו מאז, הרבה דברים קרו. הכריזמה עדיין שם. היא מלווה בהרבה ידע ותבונה, ווכחנות והומור, חדות מחשבה יוצאת דופן ונתינה אינסופית לזולת בגלוי ובסתר.\n\n\nהמחשבה שמישהו רוצה לתרום ולתת לעולם הסובב אותו כל כך הרבה זמן ומשאבים על חשבון זמן הנוחות האישי שלו, לא מפסיקה להפתיע  אותי בכל פעם מחדש.  דבר אחד ברור לי- עתידנו כמדינה וכחברה בריאה מובטח יותר עם אנשים מסוגו במקום הנכון להשפיע ולקבל החלטות.\n\n\n*  *  *\n\n\n .\n\n\n.\n\n\nנגיד היה פה עכשיו, היה חוטף ממנה בעמידה, מנהל שלוש שיחות במקביל- נותן פקודות לזו לשלוח את זה להיא ואומר לזה לענות כך להוא ולי היה מפטיר: 'זה בסדר, לא משהו', פותח ארונות לחפש דברים שאין לדעת מהם, מכרסם כמה אגוזים או פרי מיובש ולבסוף אומר: 'אני לא מבין, אין לך כאן משהו טעים?'\n\n\n*  *  *\n\n\n\n\nפסטה של פסטו ארוגולה, נענע ושקדים \n    כ-6  מנות\n\n\nהנענע מנעימה את מרירות הארוגולה ומתקבל פסטו אחר ורענן. הבנים שלי שמחו בו מאד כי כנראה אצלם פסטו הוא פסטו וחוץ מזה, כמו שאמר לי נמברטו: כשאני רעב אל תשאלי אותי מה אני רוצה- פשוט תתני לי ואני אוכל. אז נתתי והוא אכל כוס ארוגולה בשניה והקטן, קוף אחרי בנאדם, אכל גם.\n\n\n*כמות הפסטו מספיקה לחבילת פסטה שלמה של 500 גר' ולעיתים, תלוי בחשקים,  יכולה להיוותר שארית קטנה –  שומרים במקרר ומשמחים כריכים.\n\n\n1/2 כוס שמן-זית\n\n\n4 כוסות ארוגולה\n\n\n3 ענפי נענע טריים-עלים בלבד\n\n\n70 גר' שקדים\n\n\n1/2 כוס פרמז'ן מגוררת (מעט מזה לפיזור מעל לפסטה המוכנה)\n\n\n1 שן שום\n\n\n2 כפות מיץ לימון + גרירת לימון לפי הטעם\n\n\nמלח ופלפל גרוס טרי\n\n\nמעבירים הכל לבלנדר (שמן הזית בתחתית בכדי שיקל על התהליך)  ומבלנדרים עד לקבלת מרקם חלק וסמיך. טועמים ומתקנים תיבול.\n\n\n\n\n*  *  *\n\n\n.\n\n\n \nWebsite\n\n\nFacebook\n\n\nYoutube\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/06/07/sfbrook/": "פעם בהרבה חודשים כשכלו כל הקיצים, נגמרו התירוצים ואפסו הסיכויים לצאת מהבית מבלי להראות כמו קוקרספנייל, אני גוררת את עצמי לספרית הסטייליסטית שלי ברוק אשר יושבת במרומי העיר הגדולה, ירושה מאורית שהבינה בדברים האלו.  כולה 25 דקות כביש כשאין פקקים אבל איכשהו לא מזיזה ת'תחת שלי לשם אם אין ממש צורך. אחרי חמש שנים במנהטן- לא מובנת לי כל-כך העיר הזו. 'עיר דמיקולו' הגדירה אותה אורית ולפי כמות הציטוטים שלי אותה, כנראה שיש לי חיבור טוב עם ההגדרה. כן, אני מודעת לעובדה שהיא נחשבת לאחת היפות אבל אולי פשוט צריכים לבוא אליה 'נקיים' בשביל להתעלף. יפה ללא ספק אבל זה המסביב- איפה כאן העיר?!\n\n\nבביקור הזה שלי, בעודי נוסעת על הגשר, האחראי על הנוף סידר לי ראות כל-כך מרהיבה ומחודדת שירדתי באי להסתכל. כן, באמת יפה.\n\n\nמךך\n\n\n\n\n\n\nל\n\n\nאצל ברוק, בין דיבור אחד למשנהו, דיפדפתי בעיתונים האלו בהם אני מדפדפת פעם בהרבה חודשים כשאני מסתפרת. בואנה- ים של אינפורמציה יש שם, כלומר חוץ מאיזה לק במודה וכל אלו. למשל \nMarlowe\n ששירבטתי את שמה על פיסת נייר ואחר-כך גררתי לשם את האיש באחד הערבים.  כל מה שאני אוהבת יש שם.\n\n\nבדרך הביתה, עם כל שערה בדיוק במקום הנכון כמו שתי הדקות האלו אחרי שהעוזרת הולכת, כשהבית עדיין מבריק ומצוחצח ולפני שעדת היבחושים הברדקיסטים מגיעה כסופת הוריקן, עצרתי לבדוק את  \nSentinel\n  כי זה ממש קרוב ובאמת שהגיע הזמן. הבעיה עם האמריקאים האלו, שגם כשהם כבר מצליחים להרכיב סנדויץ' מושקע וסימפטי, הלחם עדיין מתעקש להיות רך וספוגי משל היו כאן כולם יוצאי סיירת 'סבוואי'. עוד לפני שנתת את הביס הראשון, אתה מגלה בעצב שיש לך ביד סמרטוט ספוג.\n\n\nמה'ברוקיה' יצאתי גם עם מתכון כאילו ברור מאליו שאפול על ספרית ממשפחה איטלקית שגדלה עם גינת ירק ענקית וסבתא שמשמרת עגבניות בצנצנות. דההה. בטח ברור!\n\n\nח\n\n\n\n\nחךך\n\n\n\n\nפסטה פשוטה פשוטה של ברוק הספרית הקולית שלי\n   לשני רעבים\n\n\nזו פסטת הילדות של הספרית שלי. הייתי אומרת אחלה ילדות. היא מעולה לימים האלו שבא משהו בזריז ואין כלום בבית חוץ מפטרוזליה. נו טוב ופרמזן.\n\n\n1/2 חבילת ספגטי\n\n\n1 צרור גדול של פטרוזיליה- עלים בלבד (גדול כמו זה שקונים בשוק)- \nקצוצה דק דק\n\n\n2 שיני שום גדולות- כתושות\n\n\n1/3  כוס שמן-זית\n\n\nצ'ילי פלייקס לפי הטעם\n\n\n1/4 כוס פרמז'ן מגוררת + עוד קצת ללמעלה\n\n\nמלח ופלפל טרי\n\n\nמיד אחרי שמכניסים את הפסטה למים הרותחים:\n\n\nמחממים שמן- זית, צ'ילי, שום ומעט מלח- עד שריח השום עולה באף בעדנה \nולא-\n לא להשחים את השום.\n\n\nמוסיפים את הפטרוזיליה ומשו כמו 1/4 כוס ממי הפסטה. מבשלים מכוסה ומבעבע בעדנה עד שהפסטה מוכנה. אם יש צורך במהלך המהלך- נותנים עוד שלוק מים. כשהפסטה מוכנה, מעבירים הישר לפטרוזיליה, מוסיפים פרמז'ן ועוד מלח-פלפל. מערבבים היטב ומתקנים תיבול. לא לחסוך בשמן. לא לחסוך בפרמז'ן וגם לא במלח. זה כל מה שיש…\n\n\n\n\nח\n\n\n\n\n\n\nך\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/03/06/roasted-veg-pasta/": "בעודי מהלכת או יותר נכון לומר 'מנווטת עגלה בצפיפות בכדי לא להתקע באחרים, משאירה אותה בפינות חבויות בכדי לקצר דרכים ולא זוכרת תמיד איפה השארתי אותה' בחנות הירקות השווה, אליה אני מגיעה לאחרונה פחות ופחות מטעמי עצלות, נתקלו מבטי בצנוברים-עדיין-בקליפתם כמותם לא ראיתי מעולם. ברור שמיד חפנתי לי כמה בשקית בעבור חויית הקילוף אחד -אחד בבית.  אם תהיתם פעם למה מחירם של אלו כה גבוה הנה התשובה: \nמישהו וזה לא אתם, צריך לקלף אותם\n!  \n\n\nך\n\n\n\n\nצנוברים לפני קילוף \n\n\n\n\n \n\n\nמהצנוברים האלו ומכמה ירקות שהובאו אף הם מהחנות השווה, הכנתי לי פסטה.  יפה שבא לבכות. זה לא ממש מתכון, אלא יותר רעיון- משהו שאפשר להכין מקצת כזה וקצת כזה שיש בהישג יד. צולים את הירקות באופן שישמור על צבעם הטרי, משדכים עשבי תיבול ירוקים וקצת מתוק וקצת מלוח ומקבלים יופי של צלחת\n\n\nל\n\n\n\n\n\n\n \n\n\n\n\n אפשר רק כתומים עם מרוה, אפשר כוסברה או נענע שיתנו טעם שונה לגמרי, אפשר אגוזים שונים, קליפת לימון ואפשר ואפשר- תרגישו חופשי…\n\n\nרק לא לשכוח לספר לי אם יצא טעים!\n\n\n ן\n\n\n\n\n \nל\n\n\n\n\nפסטת ירקות צבעונית\n   2 מנות\n\n\nירקות שבא ( בתמונות יש: 3 צנוניות, 1 לפת צבעונית, חתיכת דלורית, 1/2 קישוא, גזר, בצל ירוק, 1/2 קלח תירס)\n\n\n2 שיני שום כתושות\n\n\n1 כף שמן זית\n\n\n1/2 כפית דבש\n\n\nמלח ופלפל גרוס טרי\n\n\nמעבירים לתבנית, מתבלים מזליפים וצולים בתנור בחום בינוני (180 צלסיוס/350 פרנהייט)- עד שהירקות רכים במידה הרצויה. אני השתמשתי בטוסטר אובן שמתפקד אצלי על תקן תנור כשאני עובדת עם כמויות קטנות.\n\n\nלפסטו צנובר\n\n\n1 כפית צנוברים קלויים\n\n\nחופן פטרוזיליה קצוצה\n\n\n2 כפות שמן-זית\n\n\nפרמז'ן מגוררת כאשר חפצה נפשכם\n\n\nמלח ופלפל גרוס טרי\n\n\n\n\nף\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/24/baked-pasta/": "למישהי כמוני, שברוב המיקרים יודעת בדיוק מה היא רוצה בצלחת, קל לדעת מה נחוץ כשהיא רוצה להתפנק ביום סגרירי\n\n\n \n\n\n\n\n\n\n \n\n\n בזמן האחרון זה מסתיים כמעט תמיד בקדירת עוף ואורז חום, שמשמחת ומשביעה וגם משאירה קצת מקום לכמיהה. למשל, זו שמנקרת בי כבר זמן מה, לקערת פסטה אפויה ברוטב גבינה  \n\n\n \n\n\n\n\n \n\n\n\n\nוהיא נותרת כמיהה די הרבה זמן, כי איכשהו אני יודעת שזה יגמר בפצצת קלוריות מתקתקת שסתם יום רגיל לא יכול להרשות לעצמו\n\n\n \n\n\n\n\n \n\n\n \n\n\nאבל היום החלטתי לעשות מעשה- יהי מאפה לימות חול של כמיהות! \n\n\n \n\n\n\n\n \n\n\nיצא קרמי ומספק, לימות חול כמובן…\n\n\n \n\n\n\n\n \n\n\n\n\nמאפה פסטה בגבינה ותרד\n\n\nאם אתם ממש לא בעניין של חמאה- אפשר להמיר בשמן זית. מנסיון- זה יוצא.  \n    \n\n\nלבשאמל:\n\n\n1/2  1 כפות חמאה\n\n\n1/2  1 כפות קמח\n\n\n2 כוסות חלב מלא\n\n\n1/4 כפית אגוז מוסקט מגורר טרי\n\n\nמלח ופלפל גרוס טרי\n\n\n* 100 גר' תרד מאודה וסחוט מנוזלים\n\n\n* 1/2 כפית גדושה חרדל דיז'ון גרגרים\n\n\n* 60 גר' גבינת מוצרלה מגוררת (שלי היתה לייט)\n\n\n* 1/2 חבילת פסטה מבושלת אל- דנטה (כלומר לא ממש עד הסוף המר)\n\n\nלציפוי הקריספי:\n\n\n1/2 כף חמאה מומסת\n\n\n2 כפות פירורי פאנקו\n\n\n1 כף שקדים פרוסים\n\n\n1 כף פטרוזיליה קצוצה\n\n\nמחממים תנור ל- 180 מעלות צלסיוס/ 250 פרנהייט\n\n\nבעת בישול הפסטה, מתחילים בבשאמל: ממיסים את החמאה בסיר קטן. כשהיא מתחילה להזהיב מעט, מוסיפים את הקמח ומערבבים היטב. מבשלים תוך כדי ערבוב כדקה ומוסיפים את החלב. מערבבים היטב עד שאין גושים באופק ומביאים לרתיחה. מנמיכים את הלהבה ומבשלים כחמש דקות תוך כדי בעבוע עדין. נותנים ערבוב מדי פעם ומתבלים היטב. בתום חמשת הדקות, יתקבל בשאמל די דליל- וככה טוב. שיהיה לפסטה מה לשתות.\n\n\nמוסיפים את התרד, החרדל והמוצרלה ובוחשים. מוסיפים את הפסטה ובודקים שהתיבול נאה בעינכם.\n\n\nמעבירים לכלי חסין חום.\n\n\n\n\n \n\n\n\n\n \n\n\n\n\nמערבבים את  החמאה המומסת עם פירורי הפאנקו, הפטרוזיליה והשקדים. מפזרים מעל.\n\n\nמרעיפים כף שמן-זית בזילוף דקיק מעל לכל ומעט מלח.\n\n\nאופים כחצי שעה בערך. רצוי להשחים מעט את הלמעלה תחת הגריל, אם זה לא קרה מעצמו.\n\n\nאוכלים חם חם.\n\n\n\n\n \n\n\n\n\n \n\n\nולפני סיום- מילה למנויים שלי\n\n\nהרבה מכם קוראים את הבלוג ישירות מהמייל שמגיע אליכם (את זה אני יודעת כי אז אתם גם שולחים לי תגובה שאינה מגיעה לבלוג אלא למייל שלי)\n\n\nהרבה יותר עדיף \nלהקליק על כותרת הפוסט שמופיעה במייל הזה, ובמטה קסם אתם \nבבלוג עצמו\n\n\nחויה יותר נעימה לעין  \n\n\n ף\n\n\n\n\nאהבתי\n \nטוען...\n\n\n\n\nקשור",
  "https://bissim.com/2011/02/08/ricotta-gnocchi/": "k\n\n\nכשהייתי קטנה קראנו לה \nחובזה\n ושדדנו את פירותיה הקטנים ומחוסרי הטעם (לחם ערבי קראנו לזה) בשמחת ילדים. היא גם קידמה את פנינו כשהגענו לברקלי מהעיר הגדולה ושימחה אותי נורא בפניה המוכרים. 'יש חובזה וחמציצים וסביונים!' הודעתי לאיש בשמחת אמת, כאילו מצאתי זהב טהור.\n\n\nף\n\n\n\n\n k\n\n\nהעניין עם החובזה המקומית הוא שהיא לא מתמסרת בקלות, או שאולי מתמסרת בקלות רבה אבל לידיים הלא נכונות. איכשהו, עד שמגיעים אליה, לרוב מוצאים שכבר הקדימו לבוא כנימות צהובות קטנטנות ותמימות למראה. המחול הזה ביני לבינן נמשך כבר כמה שנים, בתפר הזה שבין ינואר למרץ. 'עצור' אני שואגת לאיש, באמצע נסיעה בכביש שליד הקמפוס 'יש חובזה!'-הילדים והוא מתורגלים. אין לה המוני טעם לחובזה אבל אם הטבע נותן וזה אכיל- אז לוקחים!\n\n\nל\n\n\n\n\n\n\n\n\n ף\n\n\nהשבוע שעבר זימן לי מצבור נאה של עלים טריים וצעירים שטרם נכבשו כליל על ידי הצהובות השתלטניות. סלסלה שלמה של עלים במשקל מחצית הנוצה, הניבה 100 גר' לאחר בישול!  בעקרון, ניתן לשלב אותם בכל דבר במקום תרד: בקיש, בורקס, חביתות ומאפים. אני, שמחה במעט שיש לי, החלטתי לעשות איתה משהו מיוחד  ויצאו לי ניוקי מקסימים, שמיד לאחר הבישול הם ענניים ורכים כמו שמיכת פוך קלילה וקצת אחרי, מרקמם כשל בצקניות משמחות. טעים כך או כך. אפשר גם להקפיא.\n\n\nף\n\n\n\n\n ך\n\n\n\n\nניוקי ריקוטה וחובזה        \n 4 מנות / 40-50 יחידות תלוי בגודל הניוקי\n\n\n* כמובן שניתן להחליף את החובזה בתרד או בכל ירוקת עדינה אחרת\n\n\n\n\nך\n\n\n\n\n ך\n\n\n\n\n2 שיני שום גדולות\n\n\n1 כף שמן-זית\n\n\n 100 גר' עלי חובזה נקיה או ירוקת אחרת\n\n\n3 בצלים ירוקים- חלק ירוק בלבד קצוץ\n\n\nמלח ופלפל גרוס טרי\n\n\nמעט אגוז מוסקט\n\n\n300 גר' גבינת ריקוטה טריה\n\n\n1 כוס פרמזן מגוררת\n\n\n1 ביצה\n\n\n1/2 כוס פירורי לחם\n\n\n1/2 כוס קמח\n\n\nמאדים מעט את השום בשמן-הזית (להזהר שלא להשחימו- רק עד שמפיץ ריח שומי) ומוסיפים את עלי החובזה וכף מים. מערבבים, מנמיכים את הלהבה ומאדים מספר דקות עד שהעלים 'נובלים' היטב ואין נוזלים בסביבה. מוסיפים בצל ירוק, מערבבים ומקררים.\n\n\nבקערה גדולה מערבבים: ריקוטה, פרמזן וביצה. קוצצים את תערובת החובזה (גס או דק, איך שתרצו) ומערבבים יחד. מתבלים היטב. מוסיפים את פירורי הלחם והקמח ומערבבים עד לקבלת תערובת אחידה.\n\n\nעל משטח מקומח בנדיבות מגלגלים מהתערובת חמישה נחשים  בעובי של כ-1-2 ס\"מ. לא ממש משנה- אתם תקבעו לעצמכם את גודל וקוטר הניוקי\n\n\nבעזרת סכין (יש לקמח מדי פעם ע\"מ שלא ידבק) חותכים לפיסות של כסנטימטר. מבשלים במי מלח רותחים. בעיקרון הניוקי מוכנים כשהם צפים על פני המים אבל אני נותנת להם עוד דקה קלה במים. מוציאים בעדינות בעזרת כף מחוררת.\n\n\nאפשר לעשות בהם מעשים רבים, זה מה שאני עשיתי:\n\n\nמחממים המחבת גדולה מעט חמאה או שמן זית או שילוב של השניים- כנדיבות הלב. מוסיפים בצל ירוק קצוץ דק ומלח ומטגנים מעט. מוסיפים את הניוקי ישר לאחר הסינון ומטגנים מעט. מגישים מיד עם מעט פרמזן מעל.\n\n\n\n\nך\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/07/06/chinatown/": ".\n\n\nזה לא מעכשיו החולשה הזו שלי לחלק הזה של העיר, זה אפילו הרבה לפני ימי מנהטן , בהם הייתי נוסעת במיוחד לחלקו הדרומי של העיר בכדי לחטט בחנויות תבלינים זרות, למצוא כלים מעוטרים וכלי אידוי של במבוק, לקנות דגים טריים ולאכול דים סאם. יש משהו בחלק הזה שעושה לי טוב.\n\n\n.\n\n\n\n\nבצ'יינה טאון של אוקלנד, עשר דקות מהבית, אין תיירים. אולי בגלל זה אין בה חנויות פיצ'פקעס מלאות בשעוני חיקוי זולים וכל מיני דברים שעולים מעט ומתפרקים אחרי יומיים. מה שכן יש בה זה סינים- \nמלא מלא מלא סינים\n. סינים מקומיים אמיתיים, לא סינים צעצוע. סינים שאנגלית לא שגורה בפיהם, סינים שעושים קניות הביתה, סינים שפוגשים סינים אחרים ומדברים איתם בסינית קולנית ומתנגנת, סינים זקנים וסינים ילדים. מלא מלא סינים.\n\n\nמרגיע לי בחלק הזה של העיר, למרות שאין לי מושג מה אומרים מסביבי וגם לא מה עושים עם כל הדברים האלו שמוכרים שם- עלים ירוקים שאת שמם לא יודעת, שורשים חומים ושעירים, דגיגונים מיובשים מדיפי ריחות\n\n\n.\n\n\n\n\nאני הולכת לשם בעיקר בגלל הנודלס ותמיד תוהה איך זה שאני לא עושה את זה יותר.\n\n\nבחנות הנודלס הנפלאה אני בוחנת כמו תמיד את כל הגדלים והמינים כאילו שבסוף, ליד דלת היציאה, יש מבחן שחייבים לעבור. מסביב חולפות אותי סיניות מיומנות, שולחות יד זריזה לשקית מוכרת, ממשיכות ימינה למדפי הטופו. יש נודלס עבים ודקים וכאלו עבים נורא. יש נודלס ביצים, שהן פסטה לכל דבר ויש נודלס שלא היו כאן עד כה, עם תרד.  וכולם טריים, מפתים, ארוזים בשקיות לוחשים לי 'הביתה'. 2 דולר קרוב יותר לגן עדן, זה מה שהנודלס האלו.\n\n\n.\n\n\n \n\n\nלא מבינה כלום אבל מבינה לגמרי את הזקנה שלידי שמצקצקת בבוז לעבר הנבטים התשושים- היא בנתה עליהם והם אכזבו אותה בזוויותהם העכורות ובגבם הרכרוכי. גם אני בניתי וגם אותי הם אכזבו וציקצוקים סיניים אני כנראה ממש מבינה.\n\n\n.\n\n\n.\n\n\nבקופה, בפעם המאה לא מתייאשת ומנסה שוב לחקור איך באמת עושים הסינים. אני שואלת את הקופאית זריזת הידיים, בדיוק כמו ששאלתי את זו בפעם הקודמת ואת זו בפעם שלפני ומחכה לצחקוק סיני מבויש ותנועת נפנוף ידיים. אבל הפעם זה מצליח:  תבשלי שתי דקות, היא אומרת מהר ומגומגם, ותשטפי טוב במים. ותשימי שמן. רגיל. אח\"כ שמן סומסום וסויה. ג'ינג'ר? אני שואלת ומשלמת. רק ככה היא אומרת וכבר מתקתקת את הלקוח הבא.\n\n\n.\n\n\n\n\nכשמסיימים לקנות נודלס (תמיד הרבה יותר ממה שבאמת צריך), הולכים עוד כמה צעדים לחנות הדים סאם הקטנה.  זהו מן חור בקיר עם דלפק ועליו כיסנים שמנוניים כראוי. זה לא דים סאם מהודר או מעודן, זה כזה פשוט פשוט של רחוב- כיסוני תרד עטופים במעטפת שקופה וחלקה של אורז, חצילים מטוגנים ממולאים בתערובת שרימפס. עם סויה וחריף, זו אהבת חיי.\n\n\n.\n\n\n.\n\n\n\n\nנודלס של הסינית מצ'יינה טאון\n\n\nאיך שלא מסתכלים על זה, אי אפשר לקמץ כאן בשמן. ז'תומרת, אפשר אבל לא יצא כמו שאמור. מפוצצים בגזר ובירוקים ומתפללים לטוב.\n\n\nמבשלים את הנודלס (טריים לוקחים 2-3 דקות, יבשים לפי ההוראות שעל העטיפה), שוטפים היטב במי ברז קרים, מסננים ומערבבים עם מעט שמן.\n\n\nבווק או מחבת, מקפיצים בשמן רגיל: מקלות גזר דקים, בצל ירוק קצוץ, בוק צ'וי או ירוקים אחרים. אם יש צורך\n ויש\n, מוסיפים טיפונת מים. כשמוכן- מוסיפים את הנודלס, שמן שומשום והרבה סויה. מערבבים ומטגנים עוד קצת, שיספגו הטעמים- הנודלס צריכים להיות חומים, מבריקים ומלאי טעם. אם לא, מסיקים מסקנות ומוסיפים מה שצריך.\n\n\nככה גם יופי להכין את כל מיני הירוקים כמו הבוק צ'וי והברוקולי הסיני.\n\n\n.\n\n\n\n\n\n\nYuen Hop Noodle Compamy\n\n\n824Webster St\n\n\n.\n\n\nSum Yee Pastry\n\n\n918Webster St\n\n\nאם לא ממהרים נורא, אפשר להרחיק מעט יותר לכוך הדים סאם היותר מעודן- \n\n\nTao Yuen Pastry\n\n\n816Franklin St\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/06/15/napa-grape-leaves/": "הנה תמונה שמשמחת אותי עד מאד\n\n\nכל מה שאני אוהבת בדבר הזה שנקרא \nמטבח\n, נמצא בה באופן מפתיע\n\n\n\n\nףךךךך\n\n\nחדי העין שבינכם בוודאי כבר זיהו וחלקכם (את את- אני רואה אותך שם) נאנחים באכזבה קטנה ואומרים 'אוף שוב זאת עם עלי הגפן' אבל אני, יש לי רומן ממושך עם אלו. אוהבת אותם המון. וזו העונה הנכונה לאהוב אותם.  אז כן, שוב עלי גפן!\n\n\nל\n\n\n\n\nח\n\n\nלרגל יומולדתי העגלגל הקרב ובא, קיבלתי מהאלילה יום ולילה ב'סונומה ואלי' עם האיש. אכלנו ישנו אכלנו ישנו אכלנו, בדיוק בסדר הזה וגם טיילנו. היה חם יבש, מרחבים של גפנים שרצים מול העיניים ואיזו שלוה כפרית אירופאית. אם אתם במקרה שם ואתם מהזן הפעיל- הנה לכם \nפעילות\n מעניינת.\n\n\nובחזרה לגפן הפרטית שלי- מצרפת מתכון לממולאים האולטימטיביים שלי \nהשנה\n– רכים, דשנים וחמצמצים בדיוק במידה. לא יודעת למה, אבל טוב לנו ביחד (אני תוהה שמא גילגלתי עלים בגלגולי הקודם) וגם מסקרן כמה אפשר לצלם אותם שוב ושוב ושעדיין יראה בכל פעם קצת אחרת.\n\n\nל\n\n\n\n\n\n\n\n\nל\n\n\n\n\nעלי גפן ממולאים\n            כ- 40 יחידות\n\n\n40 עלי גפן גדולים למילוי- \nטריים\n יש לחלוט כמה דקות במים רותחים, \nמשומרים\n יש לשטוף מספר פעמים המים חמים, בכדי להפטר מהמליחות.\n\n\nלמגולגלים ׳לוקס מוסיפים כשתי כוסות של עשבים קצוצים דק מכל הבא ליד: פטרוזיליה, כוסברה, שמיר ונענע. נהדר.\n\n\nלמלית:\n\n\n1/2  1 כוסות אורז ריזוטו- שטוף היטב\n\n\n5-6 בצלים ירוקים- קצוצים דק\n\n\n1/4 2 כפיות מלח\n\n\nפלפל שחור טרי\n\n\n2 כפות נענע יבשה\n\n\n1/2 כפית קינמון + 1/4 כפית אגוז מוסקט\n\n\n1/2 כפית סוכר\n\n\n2  כפות שמן-זית\n\n\nמערבבים הכל יחד וממלאים כל עלה בכפית מלית. הוראות גלגול\n כאן\n.\n\n\nבמחבת רחבה מאד מערבבים:\n\n\n2 כוסות מים\n\n\n3 כפות שמן-זית\n\n\n1/2 לימון סחוט\n\n\n1/2 כפית סוכר\n\n\n1 כפית מלח\n\n\nמניחים את העלים המגולגלים בצפיפות אחד ליד השני. מניחים מעל צלחת הפוכה (שלא יצופו להם ויפתחו בבישול) ומכסים במכסה הולם ותואם. מביאים לרתיחה ומבשלים על אש קטנטונת כשעה ורבע. נחמד אם נשארים מעט נוזלים בתחתית. נותנים לנוח ולהתקרר מעט. מזליפים עוד כף של שמן- זית מעל ונהנים מכל ביס.\n\n\n\n\nף\n\n\n \n\n\n \nוכאלו עם\nבורגול וכבש\n  ו\nמאפה\n בתבנית\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/26/brownric/": "\"למה את לא נותנת את המתכון של האורז החום?\"  אמרה לי אחותי בשבוע שעבר. \" זו הפעם הראשונה שיצא לי אורז חום טעים!\". היא מתכוונת לאורז המלא עליו דברנו לפני כמה שבועות. ואני בכלל למדתי את הטריק מיעל.  עד אז, אורז חום היה בשבילי, הדבר היבשושי הזה שאוכלים במסעדות סיניות או תאילנדיות כשרוצים להרגיש קצת יותר טוב עם כל מה שאוכלים חוץ מזה. עכשיו זה אפילו טעים לי.\n\n\nכשאורית חברתנו ילדה את מיקה , הגענו יעל ואני מצוידות במזון. אני הבאתי אורז שהכנתי מ'על השולחן' שהצריך טיפול כמו בתינוק, כולל טיגון של 30 דקות תוך בחישה מתמדת וטונות של בצל מוזהב. יעל הביאה אורז חום שהיה פי מאה יותר טעים משלי.\n\n\nהאורז  החום הזה יוצא לח, ירקרק ומלא בטעמים ועם כל זאת משתדך בשמחה להרבה תבשילים.\n\n\n \n\n\n\n\n \n\n\nמשעלה נושא האורז,  בדקתי השבוע באחת מחנויותי המעניינות וחזרתי הביתה עם שני אורחים חדשים במטבחי:    \n'jade pearl rice \n'  שצורתו כשל אורז סושי וצבעו ירקרק חיוור ו- ' \nforbidden rice ' \n שצבעו שחור פחם. (ולא להתבלבל עם אורז בר שצבעו גם שחור).\n\n\nהאורח הראשון, כך התברר לי, מתובל בתמצית יחודית המופקת מעץ הבמבוק. ריחרוח מהיר הבהיר לי כי הסיכוי שהדבר הזה יהיה טעים הוא אפסי, אלא אם את\\ה בעניין של אכילת סלסלות במבוק. אני לא. אז חסכתי לי עבודה.\n\n\nה'אסור' (forbbiden ), דוקא עורר את סקרנותי. מה שהיה טוב לקיסר יכול להיות טוב גם לי. חוץ מהיותו אצילי הוא גם סופר בריא וכשגיליתי שבבישול הוא נהיה סגול לא היה קץ לאושרי.  בישלתי 1/4 כוס של האורז עם כף שמן ו-1 כוס מים כ- 10 דקות. הוספתי 1/4 כוס של אורז יסמין שטוף ומעט מלח והמשכתי לבשל כרגיל עוד 15-20 דקות מכוסה עד שהאורז הלבן היה מוכן-\n\n\n \n\n\n\n\n לא כל-כך סגול… יותר בורדו.\n\n\nטעים. מזין וגימיקי. הגמדים הזכריים העדיפו את האורז החום.\n\n\nאז הנה המתכון ושבת שלום לכולם.\n\n\n \n\n\n\n\n  \n\n\n\n\nאורז חום (מלא) טעים\n\n\nאני השתמשתי הפעם בפטרוזיליה, בצל ירוק וכוסברה אבל אפשר בעצם להשתמש בהרבה אחרים – בזיליקום, נענע, עירית וכ\"ו. אני גם מוסיפה סויה ומירין, בכדי לקבל עוד קצת טעם וטיפונת מתקתקות אבל זו בהחלט לא חובה. \n\n\nקחו בחשבון שהאורז החום אינו צריך להיות רך ממש ונשאר עם איכות שזקוקה למעט לעיסה.\n\n\n1 כוס אורז חום (מלא) \nעגול\n\n\n3-4 כפות שמן זית- או שמן אחר\n\n\nמלח- הרבה + פלפל טרי\n\n\n1/2  1 כוסות מים\n\n\n3 גבעולי בצל ירוק נקיים\n\n\n1/2 צרור פטרוזיליה – עלים וגבעולים רכים בלבד\n\n\n1/2 צרור כוסברה  – עלים וגבעולים רכים בלבד\n\n\n1 כפית סויה\n\n\n1 כפית מירין\n\n\nקוצצים דק בצל ירוק, פטרוזיליה וכוסברה.\n\n\nבסיר קטן מחממים שמן ומוסיפים עשבים, בצל ומעט מלח. מאדים קלות עד לריכוך (כדקותיים) ומוסיפים את האורז. מערבבים היטב ומבשלים כדקותיים נוספות.\n\n\nמוסיפים מים, מלח (האורז הזה צריך הרבה) ופלפל. מביאים לרתיחה , מנמיכים ומבשלים מכוסה כ-40 דקות. אורך הבישול ישתנה לפי סוג האורז. ישנם שיהיו מוכנים אחרי 30-35 דקות. שלי צריך 45 דקות!\n\n\nמדי פעם בוחשים ומתקנים תיבול. אם המים נבלעו באורז והוא עדיין קשה מדי- מוסיפים עוד מעט.  לקראת סוף הבישול מוסיפים סויה ומירין (רק אם רוצים).\n\n\nבתם הבישול , עוטפים את הסיר במגבת ומשיאירם עטוף כ-5 דקות לספיגת הנוזלים.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/06/10/grape-vine-rice/": ".\n\n\n\n\nקטן בקול ממש מודאג: אמא, גם אני הייתי פעם קוף?!\n\n\n–   –   –  \n\n\nהתאוריה שלי מבוססת על כך שהאבולוציה היא תולדה של נוחות- תראו, כנראה לא היה לו נוח לקוף ללכת קפוף וגם כל השיער הזה. ואם נמשיך משם לאבולוציה של האוכל, קשה שלא להבחין שגם היא נשענת על זרמים של \nעצלות \n התייעלות= ניצול הזמן בצורה מקסימלית.\n\n\n.\n\n\n\n\n–   –   – \n\n\nהנה דוגמא: אם בראשית ברא האלוהים את עלי הגפן הממולאים והושיב יחד את כל הנשים בחצרות אחוריות, כפופות ועמלות שעות במילויים וגלגולם של אלו, הרי שעם הגיעתם של החיים המודרניים הגיע גם הרעיון המעולה של \nמאפה שכבות עלי הגפן \n– מאפה שחסך לכולנו הרבה זמן גלגול , זמן שיכול כעת להיות מנוצל לדברים אחרים כמו שיטוט באתרי אינטרנט מיותרים. ואם לא די בכך, לאחרונה פיתחתי לי שיטה, המיישמת את  קיצוץ העלים והוספתם לתבשילים, במטרה להפיק טעם  מירבי במעט מאמץ. בהמשך מתוכנן פיתוח מתכון עם טעם עלי גפן \nללא\n עלי גפן.\n\n\n–   –   – \n\n\n\n\n\n\n כדאי לדעת שעלי הגפן נקפאים באופן מעורר הערכה ולכן אפשר לחלק אותם למנות ולהקפיא בששון. לאחר ההפשרה הם מוכנים לשימוש מיידי.\n\n\n\n\n\n\nאורז בעלי גפן \n             4-6 מנות\n\n\nמתכון מעולה באם נתקעתם עם כמות קטנה של עלי גפן ו/או עייפה לכם הדרך.  אין בעיה להכין מראש ולחמם. \nאני ארענן את הידוע\n כי זה ממש חשוב: עדיף פחות מים בהתחלה ואז להוסיף מאשר יותר מדי שאי אפשר להפטר ממנו ואורז דיסה.\n\n\nאם אתם בעניין של אורז רגיל, יש להפחית בכמויות המים וזמני הבישול של המתכון הזה. ובגלל כל העשביה, רצוי להפחית מכמות מי הבישול הרגילים ובהמשך אם יש צורך, להוסיף מעט.\n\n\n1 כוס אורז מאורך מלא\n\n\n1 בצל קצוץ דק שמן-זית בנדיבות\n\n\n2 שיני שום כתושות\n\n\nמלח ופלפל גרוס טרי\n\n\n18-20 עלי גפן צעירים\n\n\n2 ענפי נענע- עלים בלבד\n\n\n2 כפיות נענע יבשה\n\n\n~ 4 כפות שמיר\n\n\n1/4  2 -2 כוסות מים\n\n\n2 כפות רכז רימונים\n\n\n2 כפות דבש\n\n\n4 כפות שקדים מולבנים קצוצים גס- לא חובה\n\n\nשוטפים היטב את האורז ומסננים. קוצצים דק את עלי הגפן ואת עשבי התיבול.\n\n\nבסיר בינוני מאדים את הבצל והשום בשמן ובמעט מלח. כשרך, מוסיפים את האורז ומבשלים כדקה בערבוב . מוסיפים את כל שאר המרכיבים (רצוי להתחיל ב- 2 כוסות מים ולהוסיף בהמשך לפי הצורך), מערבבים היטב , מביאים לרתיחה ומבשלים בבעבוע נאה כ- 40 דקות מכוסה. מדי פעם מערבבים מעט רצוי גם לטעום בכדי להוסיף מלח במהלך הדרך, אם יש צורך.\n\n\nכשהאורז רך וכל הנוזלים נספגו, מכבים את האש ומכסים היטב את הסיר (המכוסה) לעשר דקות במגבת מטבח, לספיגת אדים וקירוב לבבות.\n\n\nאם ליבכם טוב עליכם (והוא טוב, תאמינו לא) נותנים עוד זליף שמן-זית לפני ההגשה ומערבבים. נשמר מצוין במקרר ומתחמם לתפארת.\n\n\n\n\n\n\n.\n\n\n\n\nאם תהיתם מה לעשות עם כל הזמן שנותר לכם בגלל שלא גלגלתם- אתם יכולים להוסיף לסיר קציצות רכות ומתובלות ולקבל אחלה ארוחה\n\n\n\n\n\n\nקציצות בקר ועלי גפן  \n      כ-15 קציצות\n\n\nכמובן שלא חייבים את הקציצות האלו, כל קציצה אהובה תתקבל בברכה\n\n\n500 גרם בשר בקר טחון\n\n\n1 שן שום גדולה- כתושה\n\n\n1 שאלוט גדול  \nאו\n  1/2 בצל-  מגורר\n\n\n~ 14 עלי גפן -קצוצים\n\n\n1 כף שמיר קצוץ\n\n\n1 כפית גדושה נענע יבשה\n\n\n1 ענף נענע טרי- עלים בלבד- קצוצים\n\n\n5-6 ענפי בצל ירוק\n\n\n1 ביצה\n\n\n1 כפית חרדל דיז'ון\n\n\n1/2 כוס פירורי לחם\n\n\n1 כף שמן-זית\n\n\nמלח ופלפל גרוס טרי\n\n\nמערבבים הכל בקערה רחבה לקבלת תערובת אחידה.\n\n\nרצוי לבדוק תיבול: מחממים מחבת קטנה ומטגנים בה קלות קציצונית קטנה ורזה עד מאד. טועמים ומתקנים תיבול.\n\n\nמרססים מעט שמן במחבת ומטגנים קלות את הקציצות משני צידן, רק עד להזהבה קלה והתיצבות צורנית.\n\n\nטומנים את הקציצות בסיר האורז ומבשלים כרגיל. \n.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/10/26/yosemite-2010/": "רוח סתיו אל הדרכים הביאה הבטחות\n\n\nשל ימים טובים עומדים בפתח \n\n\n \n\n\n\n\n \n\n\nהאיש הגה והפיק סופשבוע בטבע. טען שצריך ושזה יעשה לכולם טוב, להתאוורר קצת. אני, כיאה לאצילה פולניה אמיתית, הסתכלתי בעין עקומה משהו על כל עניין ה 'אריזות/פריקות/ נסיעות-ארוכות-שבא-למות' אבל  ביני לביני הסכמתי שסיבותי אינן מצדיקות סיכול משימה- אז נסענו. וכמה צדק האיש הזה. אין כמו הטבע לאוורר, בעיקר כשהטבע זה \nיוסמטי בסתיו\n\n\nף\n\n\n \n\n\nאת זה שמענו בדרך, ממש ללא כוונה, כשהצהובים חולפים מולנו בין צלילי נוסטלגיה ומרמורי הטף על הבחירה המוסיקלית\n\n\n   \nל\n\n\n \n\n\nף\n\n\n\n\n \n\n\n\n\n \n\n\n\n\n\n\n\n\n  \n\n\n\n\n \n\n\n\n\nאורז סתוי וירוק \nשל מישהי שהפנימה מאוחר מדי שהיא נוסעת ליוסמטי ובמקרר יש המון  עשבי תיבול שבחיי כואב הלב\n\n\nאורז ירקרק זה יופי של דבר שישמח לקבל כמעט כל עלה שיש לכם במקרר ושבאמת באמת כואב הלב וחבל עליו- אלו שאני מציינת כאן הם מה שהיה בבית ובהחלט ההחלטים לא חובה או ה'דבר הנכון'. אם אתם לא בעניין של מתקתק, הייתי מותרת על הצימוקים.  הולך מעולה עם הקציצות של עופרי ואם אין קציצות, כף או שתיים של יוגורט חמצמץ יסדרו את הכל במקום הנכון.\n\n\nהבסמטי ואני לא אחוקים מדרגה ראשונה- בדרך כלל הוא יבשושי לי מדי אבל דוקא כאן טוב לו. עומד בגבורה בתלאות הירוק.\n\n\n\n\n \nירוק \nזה אחלה דבר\n\n\n\n\n\n\n1 כוס אורז בסמטי \n\n\n1 כף שמן\n\n\n1 כוס עשביה קצוצה- אפשר במגימיקס (פטרוזיליה, נענע, עירית, שמיר וכוסברה)\n\n\n2 כפות צנוברים\n\n\n2 כפות צימוקים (לא חובה)\n\n\n1/8 כפית קינמון\n\n\nמלח\n\n\nזרזיף דבש\n\n\nשלוק נדיב של שמן-זית ל\nסיום\n\n\nלא שוטפת אורז… אופיר מסאן פרנסיסקו בטח מתעלף בדקות אלו כי הוא רגיל אחד אחד וכולי אבל אני לא שוטפת. ככה זה. יוצא יופי גם בלי.\n\n\nבסיר קטן, מטגנים את האורז קלות בכף השמן. אחרי כמה דקות של טיגון ובחישה, מוסיפים 1/2  1 כוסות מים רגילים ואת כל שאר המרכיבים. מביאים לרתיחה, מנמיכים את הלהבה לקטנה קטנה, מכסים והולכים לעשרים דקות. היה והאורז בלע את כל הנוזלים ועדיין לא מספיק רך לטעמכם, מוסיפים עוד טיפונת מים וממשיכים לבשל עוד כמה דקות. כשמוכן, מכבים את האש, מכסים במגבת ומחכים חמש דקות. מזליפים קצת שמן זית, מערבבים וזהו.\n\n\n\n\nולכם\n\n\nשיהיו דברים טובים בפתח, גם אם נראה שהסתיו עדיין לא קרוב\n\n\nל\n\n\nיוסמטי של קיץ\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/04/07/livers-and-rice/": "מילות אוכל מסוימות אסור לומר לידי, פשוט כי זה כמו לנפנף סמרטוט \nאדום בוהק \nמול פרצופו של שור עצבני במיוחד. אין מצב שהוא יתעלם. אין מצב שאני.\n\n\nככה קרה בוקר אחד השבוע, כששמעתי על האורז עם כבדי העוף שהכינה עופרי. מפה היה ברור דבר אחד- \nבבית הזה יהיה אורז ויהיו כבדי עוף\n. זה רק עניין של זמן.\n\n\n!I'm having\n fish \nliver with rice tonight \n\n\n\n\n \n\n\n\n\nאורז וכבדי עוף \nבהשראת עופרי כמובן   3-4 מנות\n\n\nאם אתם כמוני, אצים רצים להכין, רצוי לדעת שזה \nהכי הכי טעים טרי \nכי אז האורז רך ורטוב והכבדים נמסים. למחרת זה כבר עניין אחר לגמרי שהשתיקה נאה לו.\n\n\n1 בצל קצוץ\n\n\nמעט שמן\n\n\n~300 גר. כבדי עוף נקיים\n\n\n1 כוס אורז יסמין\n\n\nבהארט\n\n\n3-4 גבעולי בצל ירוק- קצוצים דק\n\n\nמלח ופלפל גרוס טרי\n\n\nחותכים את הכבדים לחתיכות (בערך 3-4 חלקים כל כבד).  \n\n\nמטגנים את הבצל בשמן עד שהוא זהוב אפילו שחמחם. מוסיפים את הכבדים, מתבלים במלח- פלפל ומטגנים על להבה גבוהה כדקה (לא לטגן להם את האמא- הם צריכים להיות לא מוכנים כשמוסיפים להם מים). מוסיפים את האורז והבצל הירוק, מתבלים בבהארת ועוד קצת מלח, מוסיפים 1/2  1 כוסות מים (יכול להיות שתצטרכו להוסיף מעט בהמשך) ובוחשים (המים צריכים להיות מאד מלוחים בכדי שהאורז יצא מלוח מספיק). מביאים לרתיחה, מכסים ומבשלים על להבה נמוכה ומפנקת כ- 20 דקות. מערבבים פעם אחת באמצע הבישול בעדינות. במידה והאורז עדיין קשה, מוסיפים מעט מים ומבשלים עד לאידויים. אני אוהבת להשאיר את האורז בתום הבישול עם מרקם של טיפונת 'לא מוכן', לכסות את הסיר היטב במגבת מטבח ולתת לו לעמוד 5-10 דקות בכדי לספוג את כל הנוזלים והאדים. ככה הוא נהיה רך בדיוק במידה ולח נפלאות.\n\n\nאוכלים באותו היום חם או הכי טעים פושר. לא שומרים למחר. תאמינו לי.\n\n\n\n\n\n\n \n\n\n\n\nואם כבר הזכרנו חברות אז הרשו לי לפרגן לשתיים מהן, שהן גם במקרה יופי של בשלניות ועורכות מכירות מיוחדות לפסח:\n\n\n \n\n\nעופרי\n\n\nשתתארח אצל הקדרית לורי גולדשטיין (אמנית מס' 10) עם \nהאוכל הביתי והמפנק שלה\n–\n\n\n \n\n\n\n\nמיכל\n\n\nה\nקדרית\n האהובה שלי שרבים מכליה מופיעים כאן ב'ביסים' –\n\n\n\n\n\n\nשיהיה סופשבוע מקסים!\n\n\nהילה\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/06/sirkenis/": "לתבשיל האורז הזה קוראים 'סרקניס'. ככה אמרה לי גילי כשלימדה אותי להכין אותו. היא למדה אותו מאמא שלה, שלמדה אותו מחברה בוכרית. הוא משביע ומלא בטעמים ובגלל שיש בו עוף הוא מן ארוחה שלמה ואהובה בביתנו.\n\n\nלפני המתכון עצמו  יש לי  שני נושאים על הפרק: אבקת מרק עוף וכוסברה.\n\n\nבואו נתחיל באבקת מרק עוף. כל בשלן ושף המחזיק מעצמו משמיץ אותה בכל הזדמנות.   היחסים שלי איתה, לעומת זאת, אינם פטורים לגמרי עדיין. כן.. היא לא בריאה וכן היא תעשייתית אבל בשבילי היא גם טעם של ילדות. אמא שלי בישלה איתה וסבתא שלי.. מה בישלה?! אפשר לומר שחוץ מעל לסנדויץ' היתה לה נוכחות מסיבית בבית. ולא נעים לי להודות אבל מאז שהורדתי אותה, למרק העוף אין את הטעם ההוא. אם אתם מאלו שאין להם שום תסבוכים איתה, המתכון המקורי כולל אותה בכף או שתיים. ותעשו טובה, תקנו את זו המכילה רכיבים טבעיים בלבד.\n\n\nובקשר לכוסברה: בעבר הייתי  'הנסיכה על הכוסברה'.  חתיכה קטנה ממנה בקערת סלט ענקית הייתה גומרת אותי. בבית ילדותי היא לא דרכה מעולם (לידיעת כולם בפולניה לא משתמשים בכוסברה!) וכשהתוודעתי אליה לראשונה הייתי כבר לגמרי נגדה. אחרי הרבה שנים, החלטתי באופן מודע שהגיע הזמן להתרגל. חשבתי לעצמי שאם כל-כך הרבה אנשים שמבינים מהו אוכל טוב מתים עליה, אני כנראה מפסידה כאן משהו. ניסתי פעמיים- שלוש. היה לא טעים. אח\"כ  נהיה בסדר ובסוף, כשלא ויתרתי, ממש התאהבתי בה. לשונאי הכוסברה ואוהבי המזון מומלץ בחום.\n\n\nמה עוד יש במתכון הזה?! שום. המון שום ובשיטה שווה ומקסימה. ראש שום שלם כתוש(!), אותו מערבבים לתוך שמן חם מאד. בשונה משיטת \nהבישול האיטי \n בשמן, בה נעלמת כל חריפותו של השום, שוק החום 'מרכך' את טעמו של השום ומוציא ממנו רק חלק מהחריפות שלו. כשמוסיפים את כל הכבודה לאורז המבושל- היא עושה לו פלאים. את פטנט השום הזה אני כל-כך אוהבת, שאני משתמשת בו מדי פעם לדברים אחרים. נסו למשל עם קינואה או בורגול.\n\n\n \n\n\nאלו הם חומוסים טריים שמצאתי שלשום. מדהימים לא?!\n\n\nמזכירים לי פקעות של פרפרים.\n\n\n \n\n\n \n\n\n\n\nסרקניס- תבשיל אורז בוכרי:\n\n\n עם שינויים קלים  וזהירות כי יוצאת כמות גדולה!\n\n\n שונאי  הכוסברה שלא השתכנעו מנאומי שמעל, יכולים להחליף בפטרוזיליה ו\\או עשבים אחרים. צמחונים יכולים בודאי להשמיט את העוף מאחר והאורז מלא בטעמים. בסיום בישול האורז אני מכבה את האש ועוטפת את הסיר במגבת מטבח. ככה עשו אצלנו בבית וזה לא ממש 'תרופת סבתא'. המגבת לוכדת את האדים ולאורז נהיה טוב מזה.\n\n\n2 בצלים גדולים קצוצים\n\n\n3 גזרים קלופים וחתוכים לקוביות\n\n\n1 כוס חומוס מושרה, מבושל ומסונן \nאו\n  קופסאת שימורים שטופה ומסוננת\n\n\n500 גר. עוף טחון\n\n\n2 כוסות אורז (אני משתמשת בבסמטי)\n\n\nמלח ופלפל\n\n\nראש שום שלם ואין כאן טעות – לקלף ולכתוש את כל השיניים\n\n\n1 צרור כוסברה ( בלי הגבעולים העבים) – קצוץ.  אוהבי הז'אנר יכולים לשים אפילו יותר.\n\n\n1/3 כוס שמן\n\n\nמטגנים בצלים בשמן עד לשקוף ומתבלים במלח ופלפל. מוסיפים את הבשר הטחון ומטגנים כמה דקות תוך כדי פירוקו לגושישים קטנים עם כף עץ. מוסיפים את הגזר והחומוסים וממשיכים לטגן עוד כמה דקות. מוסיפים את האורז ומים לכדי כיסוי. מביאים לרתיחה, מכסים ומבשלים על אש קטנה עד שכל המים נספגים באורז . אם בשלב הזה האורז עדיין קשה, יש להוסיף מעט מים ולהמשיך בבישול. כשמוכן, מכבים את האש ומכסים היטב במגבת. נותנים לסיר לנוח 5-10 דקות.\n\n\nבינתיים, בסיר קטן, מחממים  1/3 כוס שמן. השמן צריך להיות חם מאד \nאבל\n אין להגיע לדרגה שבה הוא פולט עשן (מעשן), אחרת השום משחים ונהיה מר. כשהשמן ממש חם, מכניסים במהירות את השום הכתוש וסוגרים במכסה. מנערים קלות. לא לדאוג.. לרגע או שניים יש הרבה רעש ועשן. (הכי טוב לעשות את זה בחוץ אם אפשר!). כשנרגעים העניינים, \nהשום צריך להיות\n \nצהבהב ורך\n.\n\n\nאת כל זה ואת הכוסברה הקצוצה מערבבים לתוך סיר האורז. מתקנים תיבול.\n\n\nבתכנון שלי לנסות את זה  עם כבש ונענע או בקר עם בזיליקום וצנוברים. אם במקרה אתם מנסים, נא לידע בתוצאות.\n\n\n\n\n\n\nחלק מהכלים הכי אהובים עלי הם של חברה שלי מיכל. היא קדרית והיא מוכשרת.\n\n\nמיכל גלברד – משתלת הכפר, כפר-אז\"ר.  03-535-1115\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/05/ricepuding/": "פודינג אורז \nהוא מהמאכלים הקיימים בהמון תצורות ושמות במקומות שונים בעולם. האמת היא שהופתעתי לגלות את מספרם דרך חיפוש מהיר באינטרנט.\n\n\nההיכרות הראשונה שלי עם פודינג אורז היתה בצבא- אביקם הג'ינג'י, מצרי במקורו, היה חוזר מסופי השבוע בבית עם צנצנת מלאה באורז לבן וקרמי. הוא קרא לזה 'אורז בחלב' ואכל את זה בתאוה בלתי מוסתרת ואני, עד היום, מתביישת להודות שמעולם לא ביקשתי לטעום.\n\n\nלא פעם התוודתי כאן שדברים רכים ומפנקים הנאכלים בכפית, הם אהבתי הגדולה. הנה קינוח כייפי ומפנק, מתובל דוקא כהילכות ההודים, בוניל והל.\n\n\n\n\n\n\nאם בא לכם להתנסות ולהשתמש בפולי ההל עצמם, יש לקלות מעט את תוכנם לפני הכתישה. פותחים ומרוקנים את התוך. מחממים מעט על גבי מחבת נקיה ויבשה עד שמתחילה להשתחרר מהזרעים הארומה ואז כותשים בעלי ומכתש או במתחנת קפה.  נראה תמים אבל שופע טעם.\n\n\nאפשר כמובן לקצר תהליכים ולהשתמש בהל טחון, רק לדאוג שהוא טרי.\n\n\nבמסגרת הקיצורים, ניתן גם להשתמש בתמצית וניל. אני הייתי היום במצב- רוח משקיעני ולכן בחרתי במקל וניל. אגב, יש היום לקנות \nצנצנות קטנות \n המכילות 'תרכיז' של גרגירי וניל וחוסכות מעט.  בתהליך ובארנק.\n\n\nחוץ מכל אלו, ניתן לגוון באינסוף אפשרויות:  מי-ורדים, פירות יער, קקאו, קינמון, צימוקים, פיסטוקים ושקדים, גרירת הדרים ועוד כיד הדמיון הטובה.\n\n\n\n\n\n\nמסיבה שאינה מובנת לי, הסוכר \nהחום\n  הזה, בשקיות החומות הקטנות יוצר את קרום הקרמל הכי מוצלח.  לפעמים ניתן למצוא את זה בסופרים ואם לא אפשר  'להלוות' כמה מאיזשהו בית קפה…\n\n\n הפודינג יהיה מקסים גם בלי הציפוי, באם אין לכם את המיכשור הנכון. כלומר מבער.\n\n\n\n\n\n\nפודינג אורז בהל ווניל\n     4 מנות\n\n\nאפשר לאכול אותו בכל צורה: חם, קר או פושר. אם בוחרים בקינוח קר, יש לקחת זאת בחשבון בעת הבישול ולהשאיר את התערובת מאד נוזלית. היא תתקשה מאד במקרר.\n\n\n1/2 כוס אורז ריזוטו (קצר ועגול)\n\n\n3 כפות סוכר דמררה\n\n\n3/4  1 כוס חלב (אני השתמשתי ב- 2% )\n\n\n1/4 כוס שמנת מתוקה\n\n\n2 תרמילי הל ירוקים (*הוראות הכנה בהמשך) \nאו\n  בערך 1/6 כפית הל טחון\n\n\n1/2 תרמיל וניל- חצוי לאורכו ומרוקן מגרגרים \nאו\n 1 כפית תמצית וניל\n\n\n* פותחים את התרמילים הירוקים ומחלצים את תוכנם. קולים על גבי מחבת נקיה מספר שניות, עד שהארומה משתחררת. מעבירים למכתש ועלי או למתחנת קפה וטוחנים היטב עד לקבלת אבקה דקה. \nשימו לב!\n מתחילים במחצית מכמות התבלין ומוסיפים בהמשך ע\"פ הטעם. אני השתמשתי בסוף בכל הכמות מאחר ואני אוהבת שטעם ההל יהיה מודגש, אבל עדיף להתחיל ממעט ולהוסיף עוד בהמשך.\n\n\n מכניסים את כל החומרים לסיר ומביאים לרתיחה. מערבבים מדי פעם. מנמיכים את הלהבה וממשיכים בבישול איטי כ- 20 דקות או עד שהאורז רך.  יש לזכור שהאורז יתמצק מאד בעת הקירור ולכן רצוי  שישאר נוזלי.\n\n\nמעבירים לקעריות ומניחים בצד. אם רוצים להגיש קר, מכסים ומעבירים למקרר. ניתן אח\"כ להמשיך בתהליך הקירמול.\n\n\n מפזרים בערך כפית של סוכר מעל לכל קערית ומקרמלים עם המבער. לשכבה פריכה ונוקשה במיוחד כדאי לחזור על הפעולה פעמיים. שקית וחצי = כפית וחצי לקערית.\n\n\n\n\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/06/20/vinerice/": "חמש שנים עברו מאז שתלתי שתי גפנים בגינה שלנו, במהלכן השתכנעתי עמוקות שגפן היא אחד הדברים הכי מתגמלים שיכול האדם להצמיח לעצמו.\n\n\nהיא לא דורשת הרבה עבודה או השקעה, יפה וניתנת לאכילה עלים ופירות. עד כדי כך אני בעדה, שאפילו אם גרים בבית -קומות משותף, כדאי למצוא פינה קטנה לשתילה.  השכנים בטח לא יתנגדו לגפן ולכם יהיו עלים. ואם אחרי כל זה לא שוכנעתם, כדאי למצוא מישהו לזנב ממנו עלים. לפחות פעם אחת בשנה!\n\n\n\n\nבשנה הראשונה שלה, כשתנובתה עדיין לא הייתה מספקת,  פול השכן אמר שאקח משלהם כמה שאני רוצה. הוא אמר את זה כי הוא לא ממש חשב שמישהו באמת רוצה לאכול את העלים האלו. אז לקחתי. ונתתי לו חלק מהתוצרת.\n\n\nאבל אז רציתי עוד וכבר לא היה לי נעים.\n\n\nהוא מצידו אמר שזה בסדר אבל נראה לי קצת מוגזם לכסח לו את המטפס כולו. אז התחלתי לזנב בסתר… עת יצא מהבית- הופ אני עוברת במקרה ליד ותולשת כמה עלים. אחרי שבוע היה מספיק לעוד ניסוי.\n\n\nככה ניסיתי וניסיתי עד שנהייתי אלופת המגלגלות. אבל לגלגל זה ימבזמן.\n\n\nואז באה הגאולה-\n\n\n\n\nהדית אמרה שהכינה מאפה עלי גפן בתבנית ממתכון שלקחה מ 'על השולחן'. הו- והחיים נהיו יפים, כי במקום לשבת ולגלגל ולגלגל ולגלגל, מקבלים תבנית גדולה וגדושה באותם הטעמים.\n\n\nעם הזמן הוספתי ושיניתי והגעתי לגרסאת המאפה האולטימטיבית שלי. אנשים יקרים, אני ממליצה לכם בכל פה למצוא עלים… חבר, שכן, אפילו דבר עבירה- ולהכין את הדבר הנפלא הזה עם האורז הלח ומלא הטעמים, אשר שוכן לו בינות לעלים החמצמצים. תענוג אמיתי.\n\n\nהחדשות הטובות הן שאת עלי הגפן ניתן להקפיא. החדשות המצוינות הן שלאחר ההקפאה הם מוכנים לשימוש מיד -לא צריך מים רותחים.\n\n\nובקשר לעלים: נסו למצוא את הקטנים הרכים.  גם בינוניים רכים זה בסדר.\n\n\nאבא בן-אסא אמר:  \"הו תענוג.. לא כמו העכברים האלו שעשית בלי ביסקויטים…\"\n\n\n\n\nמאפה עלי גפן ואורז בתבנית\n התבנית שלי 28*28 ס\"מ (אחת טיפונת יותר גדולה עדיין תהיה בסדר)\n\n\nסלט ליד, קצת יוגורט ויש לכם ארוחה לתפארת ל- 6 מורעבים או להרבה יותר כחלק מארוחה.\n\n\nאם תהפכו את זה על גבי מגש או קרש, בכלל יתעלפו מכם..\n\n\nלאורז המתובל:\n\n\n2 בצלים גדולים קצוצים\n\n\nשמן-זית בנדיבות (כמה?! בנדיבות!)\n\n\nמלח ופלפל טרי\n\n\n250 גר. בשר בקר טחון\n\n\n2 כוסות אורז ריזוטו שטוף (אני משתמשת ב'ארבוריו')\n\n\n4 כפות גדושות עגבניות מיובשות בשמן זית- קצוצות\n\n\nחופן צנוברים קלויים\n\n\nחופן צימוקי זנטה (הקטנטנים)\n\n\nצרור קטן עד בינוני של פטרוזיליה ושל נענע- עלים בלבד קצוצים\n\n\n2 כפיות קינמון\n\n\n1/2 כפית אגוז מוסקט\n\n\n———-\n\n\nעלי גפן ל-3 שכבות בגודל התבנית\n\n\n1/2 3 כוסות מים רותחים\n\n\n1-2 לימונים סחוטים (תלוי בכמה אוהבים חמוץ)\n\n\n \n\n\nמחממים תנור ל- 180 מעלות צלסיוס\\ 350 פרנהייט.\n\n\nמטגנים בצלים בשמן עד שחימים קלות. מוסיפים את הבשר ומטגנים תוך כדי מעיכה- למניעת גושים גדולים. מוסיפים את כל שאר החומרים.\n\n\n \nאת השלב הזה ניתן להכין גם יום מראש ולאכסן במקרר.\n\n\nאת עלי הגפן מניחים בקערה ומעל שופכים מים רותחים. דקה אחת והעלים משנים צבעם לירוק עכור ומראה סמרטוטי. שופכים את המים ומרפדים את התבנית בשכבה הראשונה. מניחים מעל מחצית מתערובת האורז וחוזרים על התהליך שוב. מסיימים בשכבת עלים שלישית ואחרונה.\n\n\nמערבבים את המים הרותחים עם מיץ הלימון ויוצקים מעל. מטפטפים 2-3 כפות שמן-זית מעל, למניעת התיבשות העלים העליונים ומכסים היטב בנייר כסף. אופים כ-55 דקות.\n\n\nמוציאים ובודקים שהאורז מוכן. אם כן מכסים במגבת ונותנים לעמוד 5 דקות לפני ההתנפלות.\n\n\nאני אוהבת להגיש עם זה יוגורט חמצמץ עם טיפונת שום, מלח, שמן- זית ועשבי תיבול.\n\n\n\n\n\n\n \n\n\nסוגיית המלח –\n שתי כוסות אורז דורשות הרבה מלח. התחילו בשתי כפיות ותטעמו. צריך להרגיש לכם מאד מלוח אבל יש לזכור שהאורז עדיין לא מבושל. בסוף כמעט תמיד חסר עוד קצת…\n\n\nסוגיית המים-\n הדית נשבעה לי כי שמה 4 כוסות ועדיין הייתה צריכה להוסיף עוד טיפה. לי לעומת זאת, 1/2 3 כוסות הספיקו לאורז לח למשעי. אולי הבדלי אוורז. אני ממליצה להתחיל ב- 1/2 3 כי תמיד אפשר להוסיף.\n\n\nואבא שלי תמיד אהב לומר:\n \" ארוך אפשר לקצר. קצר אי אפשר להאריך\"- בגלל זה הלכתי לריאלית למרות שרציתי אומנויות וכמו שאתם רואים אני משתמשת ב-5 יחידות  יומם וליל.  מצד שני בריאלית הגרלתי את האיש- אז למה לקטר\n\n\n\n\nולאלו מבינכם שהתמידו וקראו עד כאן ואף גרים באיזור ו\nבאמת\n נורא כמהים לעשות-\n\n\nליד oliveto בפינה של shafter st  ו- forest  יש בית עם גדר חיה של גפנים. החלק שפונה לרחוב ממש זועק שיקחו ממנו כמה עלים… וביננו זה ברחוב וזה רק כמה  ע ל י ם!\n\n\nוהחברים שלי מוזמנים לבוא ולזנב אצלי.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/01/21/snowandleftovers/": "בדרך חזרה מהטיול המושלג והמקסים לאגם טאהו, היה ברור שצריך להגיע הביתה עם אוכל. איזשהו. \n\n\n \n\n\n \n\n\n\n\n כמעט 6 שעות רצופות באוטו עברו עלינו בעודנו עוברים סופת שלגים, מטחי גשם וכן ולא שרשראות שלג לגלגלים. האיש תפקד על תקן המוסכניק בעוד אני ממלאה את תפקיד המלצרית. לא עזרה ארוחת הבוקר שהנפקנו לקהל המגומד שתי דקות לפני היציאה, איך שנכנסים לאוטו מתחילות הבקשות… חטיף, לא את זה אחר. יוגורט, קלמנטינה, אדממה. פסטה. יבשה, איחס. קרקרים עם אבוקדו. גם הוא רוצה. ש ו ק ו ל ד. לא את הקרקרים האלו- את ההם.  ת פ ו ח !  עד שהגענו הביתה זה כבר היה ברור. לא מבשלים יותר היום.\n\n\n\n\n\n\n\n\n\n\nפיצה ועוף בגריל מאותו מקום ליד הבית.\n\n\nלמחרת הסתכלתי על חצי העוף המיותם. עוף בגריל ביום שאחרי זה לא משהו. אז מה עושים כשלא בא על עוף או חתיכות בשר ואפילו קציצות שיש במקרר?! אהה!  מכניסים משב רוח רענן בעצמותהם: קצת אורז, שלוק של יין, בצל ורוזמרין והנה לכם ארוחה לתפארת\n\n\n\n\n\n\n\n\n \n\n\n\n\nתבשיל אורז ומה שנשאר- טעים נורא!\n\n\n תחליטו אתם מה נכנס- לפי מה שיש במקרר. אני כותבת מה הכנסתי אני אבל בגדול- הכל הולך.\n\n\n 1/2 עוף צלוי- להוריד עור ולהפריד מן העצמות\n\n\n1 נקניקיה איטלקית חריפה- חתוכה גס (עדיף להוציא אותה מה'קייס' שלה ולא, לא עשיתי את זה)\n\n\nמעט שמן זית או קנולה\n\n\nמלח ופלפל טרי\n\n\n1 בצל גדול קצוץ\n\n\n2 שיני שום קצוצות\n\n\n2 חופנים של עגבניות שרי (אפשר גם רגילות פשוט אלו נראו קצת עייפות…)\n\n\n1/3 כוס יין לבן\n\n\n3/4 כוס אורז\n\n\n1/2  1 כוסות מרק עוף (אם אין שימו מים)\n\n\n1 ענף רוזמרין גדול\n\n\nחופן דמדמניות (או צימוקים או בכלל לא)\n\n\nמשחימים את חתיכות העוף והנקניקיה בכף שמן. מוציאים לצלחת. מוסיפים לסיר עוד מעט שמן ומוסיפים את הבצל ומעט מלח. מאדים כמה דקות ומוסיפים את השום ואת העגבניות מערבבים היטב. כשהבצל והשום רכים לתפארת, מוסיפים את היין ומצמצמים. מוסיפים את האורז, הבשר, הדמדמניות, מרק העוף והרוזמרין ומתבלים היטב. המים צריכים להיות ממש מלוחים. מביאים לרתיחה, מנמיכים את הלהבה, מכסים ונותנים לכל היופי הזה להתבשל על מי- מנוחות כ-20-30 דקות (לא שמתי לב!) עד שהכל רך, נפלא ומעט רטוב. זה לא אורז אחד אחד.\n\n\nמתכרבלים עם צלחת גדושה ומודים לשאריות על היותן בעולם.\n\n\n\n\n\n\n \n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/31/magadra/": "וואלה! אחרון\n\n\n\n\nף\n\n\nהרבה עדשים באות אצלי במטבח בימים אלו. באות, מתפנקות, מפנקות ונעלמות.  הדיבורים על כמה שהן טובות לגוף כנראה עושים את שלהם ופורטים לי על הנשמה- עשירות בחלבונים ודלות בשומן, מרובות  בויטמינים, סידן ומגנזיום ואפילו עוזרות להפחתת מיני חולרעות כמו לחץ דם וכולסטרול בדם. נו באמת, אחרי כל זה איך אפשר להתעלם מהן?!\n\n\nלא גדלתי על מג'דרה וסבירות גבוהה היא שלא ידעתי מה היא עד בגרותי, אז גיליתי את סוד קסמו של המטבח הערבי.  הנחמודת הזו, היא מסוג המאכלים שתמיד כשאני מכינה אותם, אני תוהה למה זה לא קורה יותר-  לחה, מלאת טעמים, מרקמים ובצל מתקתק ושחום.  מעולה כתוספת ליד הבשר וגם משביעה בזכות עצמה עם סלט קצוץ דק וקצת טחינה.\n\n\nך\n\n\n\n\n \n\n\nאת המג'דרות שלי אני מכינה עם אורז מלא ואורז בר, בעיקר בשל העובדה שגיליתי, כי לוקח להם את אותו הזמן להתבשל כמו לעדשים וזה חוסך לי את בישול העדשים בנפרד מהאורז, כמו שנהוג בגרסאות המג'דרה עם אורז לבן. העדשים השחורות נפלאות למשימה משום שהן שומרות על מרקמן המוצק גם לאחר הבישול. חוץ מאלו, היא מכילה קצת תבלינים, הרבה בצל ירוק קצוץ שנותן צבע רענן וחיים לכל החום הזה ובצל מטוגן ב'צניעות שמן' . קערה גדולה כזו, במרכזו של שולחן גדול, תביא שמחה גם לצמחונים וגם לאוכלי הבשר.\n\n\nף\n\n\n\n\nומה זה 'בצל בצניעות שמן'?! הטריק שלי להשחמת הבצל וקירמולו ללא תוספת עצומה של שמן: מתחילים באידוי איטי ועדין של הבצלים הפרוסים עם טיפונת שמן ומעט מים בסיר מכוסה וכשהבצל רך ומתקתק, מגבירים את האש ונותנים לסוכרים הטבעיים שבבצל להשחים ולהתקרמל. מתקבל בצל מטוגן לתפארת!\n\n\nל\n\n\n\n\n\n\nמג'דרה של אורז מלא\n\n\nאם אתם משתמשים באורז רגיל, יש להתחיל קודם בבישול העדשים (משהו כמו עשרים דקות) ורק אז להוסיף את האורז.\n\n\n3/4 כוס אורז בר או מלא עגול או מעורב\n\n\n3/4 כוס עדשים שחורות\n\n\n1/2  1 כוסות מים\n\n\n1 כפית קינמון\n\n\n1/4 כפית הל טחון + 1/4 כפית כמון\n\n\nמלח ופלפל טרי\n\n\n5-6 גבעולי בצל ירוק- החלק הירוק בלבד קצוץ דק\n\n\n2 בצלים פרוסים\n\n\n2 כפות שמן\n\n\nשוטפים היטב את האורז והעדשים ומעבירים לסיר עם המים והתבלינים. מתבלים במלח ומביאים לרתיחה. מכסים ומבשלים על להבה נמוכה כ- 40-50 דקות (תלוי בסוג האורז), עד שכל המים נספגו והאורז מוכן. אם משתמשים בסוגי האורז המוזכרים, יש לזכור שמרקמם הסופי הוא קשיח למדי- אבל תמיד ניתן להוסיף עוד מעט מים ולבשל עד שיתאדו. מכסים את הסיר היטב במגבת מטבח ומניחים בצד לעשר דקות.\n\n\nבינתיים- מעבירים את פרוסות הבצל למחבת רחבה, מוסיפים שמן, מעט מלח ורבע כוס מים ומאדים מכוסה, תוך כדי ערבוב מפעם לפעם, עד שהבצל רך מאד.  כשכל המים התאדו, מגבירים מעט את הלהבה וממשיכים בטיגון תוך כדי ערבוב. מדי פעם מוסיפים כמה טיפונת מים אם יש צורך. משחימים לתפארת- זהירות לא לשרוף, מערבבים מדי פעם. לא זמן טוב להעלם מהמטבח!\n\n\nמוכן? מערבבים את הבצל עם האורז, בודקים תיבול ומוסיפים את  הבצל הירוק הקצוץ.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/11/14/double-majadra/": "*   *   *  \n \n\n\nעבר הרבה זמן מאז שלחה לי דפנה בת הדוד את מתכון מג'דרת הבורגול שקיבלה מידידתה הדרוזית. רק שתדעי שהיא  להיט פה בבית היא כתבה, ואני כידוע אוהבת לדעת דברים כאלו. כך למדתי שהדרוזים בצפון מכינים מג'דרה מבורגול ולא מאורז ושזה באמת לגמרי הגיוני.  וכמובן שמיד ניסיתי ויצא טעים. טעים משביע כזה. טעים פשוט.\n\n\nאבל מג'דרה היא דבר חמקמק לצילום, עבורי לפחות. היא חומה וכהה והבצל המטוגן שבה- אואוווו בואו נדבר על קשיים פוטוגניים.\n\n\nובודאי בדיוק בגלל זה המתכון חיכה בצד בסבלנות עד שנהייתה לו אחות – מג'דרה  של אורז פרא ועדשים ירוקות.\n\n\nועכשיו כשהן כבר שתיים, אין לי סיכוי נגדן\n\n\n*   *   *  \n\n\n\n\n*   *   * \n\n\n\n\nמג'דרת בורגול דרוזית ויה דפנה\n\n\n 1 כוס עדשים (ירוקות או צרפתיות- שהן קטנות וחומות)\n\n\n2  בצלים גדולים (במקור היה אחד אבל אני בעד יותר)\n\n\n1 כוס בורגול גס\n\n\n3 כוסות מים\n\n\n3-4 כפות שמן\n\n\nמלח ופלפל גרוס טרי\n\n\n1/4 כפית כמון\n\n\n1 כפית פפריקה\n\n\nמעבירים את העדשים והמים לסיר ומבשלים  עד שהעדשים רכות כ-20 דקות.\n\n\nבינתיים מטגנים בנפרד את הבצל בשמן, על להבה קטנה בבישול איטי. מערבבים מדי פעם וממשיכים עד שהבצל זהוב כהה- כמעט חום. (אני מוצאת שהדרך הכי נוחה היא לשחק עם גובה הלהבה ולתת לבצל להתאדות מעט לפרקים ואז להטגן)\n\n\nכשהבצל מוכן (והעדשים גם), מעבירים אותו עם השמן לסיר העדשים והמים (לא לשפוך את המים!). מוסיפים את הבורגול ואת התבלינים, מערבבים ומבשלים מכוסה על להבה קטנטנה כ- 10 דקות.\n\n\nמכבים את האש, מכסים את הסיר במגבת ונותנים לו לעמוד כך כ- 10 דקות לפני האכילה.\n\n\nבתמונה- עם יוגורט עזים וצנוניות פרוסות.\n\n\n\n\n*   *   *  \n\n\n\n\n\n\n\n\n*   *   *  \n\n\n\n\nמג'דרה אורז פרא\n     3-4 מנות\n\n\nמאחר ותערובות האורז שונות אחת מן השניה, יש להוסיף מעט מים בהמשך הבישול, אם האורז/העדשים עדיין מעט קשים לנגיסה.\n\n\n1/2 כוס תערובת אורז בר- לשטוף ולסנן\n\n\n1/4  2 כוסות מים  (ואם צריך -עוד 1/4 כוס מים)\n\n\nמלח ופלפל גרוס טרי\n\n\n1/2 כוס עדשים ירוקות- לשטוף ולסנן\n\n\n1/2 כפית בהארת\n\n\n1 בצל גדול\n\n\n3 כפות שמן\n\n\n1/4 כפית פפריקה מעושנת (רגילה גם טוב)\n\n\n2 כפות צנוברים או שבבי שקדים – \nרק אם רוצים\n\n\nמעבירים את האורז והמים לסיר, מתבלים במעט מלח ומביאים לרתיחה. מכסים ומבשלים ברתיחה עדינה כ- 20 דקות.\n\n\nבינתיים קוצצים את הבצל ומאדים במחבת עם השמן. השיטה היא לשחק עם גודל הלהבה בהתאם לצורך ולערבב מדי פעם. אם צריך, ניתן להוסיף כמה טיפות מים בכדי לעזור בריכוך. הבצל צריך להיות שחום ומתקתק בסיום .\n\n\nלאחר 20 דקות בישול האורז, מוסיפים את העדשים, התבלינים (והצנוברים) וממשיכים לבשל בסיר מכוסה כ- 20 דקות נוספות.  טועמים ומתקנים תיבול. אם לטעמכם העדשים או האורז עדיין קשים לנגיסה, מוסיפים מעט מים (כ- 1/4 כוס או פחות) וממשיכים לבשל עד כל המים התאדו והכל ברכות מספקת.\n\n\nמערבבים את הבצל לתוך תערובת האורז-עדשים, מכסים במכסה, עוטפים במגבת שיהיה נעים בפנים ונותנים לסיר לנוח כ-10 דקות.\n\n\nמגישים כתוספת או כארוחה קלה עם גבינת פטה או עזים מפוררת מעל וסלט ליד.\n\n\n\n\n*   *   *  \n\n\n \nשתהיה שבת טובה\n\n\n ותאכלו משהו  \n\n\n \nהילה\n\n\n*   *   *\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/13/ceviche/": "איך שהגענו הביתה עם המזוודות, הגיעה משפחת איגר, שהיתה ביומה האחרון בטיול באזור. איגר הוא ירושה עתיקת יומין מימי הצבא של האיש ותרשו לי לקרוא לו ה איגר- קיבוצניק פיינשמעקר, שידע על אוכל טוב הרבה לפני שידעתי אני. \n\n\nמן הראוי היה במצבנו הג'טלגי לאכול משהו שמישהו זר בישל אבל לאיגר לא מגישים סיני. לאיגר עושים כבוד.\n\nכשכל האחרים הלכו לטפס על הסלע האינדיאני, הלכנו שנינו לקניות. מישמשנו פלפלים, הסנפנו פטרוזיליה והיה כבר הרבה אחרי שש בערב כשחזרנו אז יאללה יאללה אוכל, כי הילדודים רעבים.\n\n\nהאיגר אוהב לבשל עם הידיים. הוא ממסג' את הדג. הוא ממסג' את הבשר. אני מקוה בשבילה שהוא ממסג' ככה גם אותה. היתה פסטה שהוא הכין עם פטריות טרגון ויין, שיפודי עוף לילדים (לי נתנו את עבודות הפועל), ירקות צלויים, סטייקים מצוינים אבל הכי טעימה היתה ה- ס ב י צ ' ה !\n\n\nהדבר הכי חשוב בסביצ'ה זה הדג עצמו כמובן. הכי טוב לשאול את מי שמבין- זה שלנו המליץ על אמנון ושנינו עשינו פרצוף- כי מי מכין אמנון נא?! אבל למרות הפרצוף לקחנו וההוא צדק. דג טרי צריך להריח ים עדין עדין וזהו. אם מריח 'דגי'- זה לא מה שאתם מחפשים לסביצ'ה. אחרי שמוצאים את הדג הנכון, לוקח שתיים וחצי דקות של הכנה.\n\n\n\n\nסביצ'ה דג טרי\n     4 מנות\n\n\n300 גר' פילה דג לבן\n\n\nפלפל צ'ילי טרי קצוץ דק דק- לפי מידת החריפות האהובה\n\n\nמיץ מלימון/ליים שלם- או לפי הטעם\n\n\nמעט גרירת לימון/ליים\n\n\nמלח ים ופלפל טרי\n\n\nחופן כוסברה קצוצה \n\n\nפורסים את הדג לנתחים בעובי של כחצי סנטימטר.\n\n\nמערבבים הכל, מכסים ומשהים במקרר לפחות חצי שעה לספיגת הטעמים. הדג עצמו יקבל צבע לבנבן מהחומציות. מתקנים תיבול ומגישים עם צנוניות פרוסות דקיק ומעט שמן-זית (אני) או ככה נקי (כמו ה איגר) \n\n\n * במה שנותר שמחתי שמחה גדולה ביום שאחרי- היה יופי.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/07/27/fresh-tuna/": ".\n\n\nכל מי שמכין דג נא בבית יודע כבר שהדבר הכי קשה בלהכין דג נא בבית זה למצוא את הדג. \n\n\nאחר כך, כמובן, יש את העניין של להביא את הדג הביתה בשלום (דגים נאים לא אוהבים חום) ולמצוא את הזמן להכין אותו עוד באותו היום. אני לא יודעת מה אתכם אבל אצלי, איכשהו, תמיד ביום הזה קורים כל הדברים שלא צריכים לקרות ומפריעים.    \n\n\nאני לא אצרף כאן מדריך לקניית דג טרי (אין כמו חוש הריח וזה בסדר לבקש להריח כל עוד אינכם מתכוונים ללקק את הדג) מאחר ודג הטונה לא מופיע בחנויות שלנו בשלמותו ולא צריך להסתכל לו בעיניים.  הפתרון הקל ביותר במקרה הזה הוא פשוט ללכת למקום שבו אפשר לסמוך על מי שעומד מאחורי הדג. \n\n\n…ונגיד שמצאתם פיסת טונה מרהיבה וטריה? הנה כמה דרכים איתה-\n\n\n.\n\n\n.\n\n\n\n\n\n\n \nפרוסות טונה טריה בזרעי שומר ושמן-זית\n\n\nמדובר במעדן. הצלחת הזו מקומה במסעדה ושם היא תעלה הרבה שקלים- אז עשו לעצמכם טובה והכינו בבית. הצטיידו בשמן-זית צעיר ועדין ובלחם שווה. לאוהבי השומר בלבד.\n\n\n\n\nנתח \nדג טונה טרי – עדיף מאזור הבטן\n\n\nחופן זרעי שומר\n\n\nשמן-זית\n\n\nחומץ שרי או חומץ יין אדום\n\n\nמלח גס ופלפל גרוס טרי\n\n\nכשה\nשומר\n בעונתו- מעט מעלעלי התפרחת שלו\n\n\nאם תהיתם איך פורסים טונה- הנה התשובה: \nהבחור עילג אבל מדגים טוב!\n\n\nובכן.. פורסים את הדג בעזרת סכין חדה- באופן שמודגם בסרטון שמעל.\n\n\nמסדרים צפוף בשכבה אחת על גבי צלחת נאה.\n\n\nקולים את זרעי השומר כדקותיים במחבת חמה עד שהם מפיצים ריח שומרי נעים- שימו לב לא לשרוף! רצוי לנענע מעט במהלך בצליה ולהקפיד שהזרעים לא יחרכו. מעבירים לצלחת בכדי שיתקררו מעט ומועכים קלות בעזרת גב סכין, בכדי לפצוע אותם מעט ולשחרר טעמים.\n\n\nמזליפים שמן זית ברוחב לב מעל לפיסות הדג, מטפטפים כמה טיפות של חומץ, מפזרים את זרעי השומר ומתבלים היטב במלח גס ובפלפל גרוס. מפזרים עלעלי שומר טריים ומגישים מיד.\n\n\n\n\n.\n\n\n\n\n.\n\n\n\n\nטרטר טונה עם השפעות\n\n\nתארו לכם גאוות אם  שבניה האפרוחיים רבים על תכולת  צלחת שכזו… לא תצליחו. יותר.\n\n\nכ- 200 גר' נתח של טונה אדומה טריה\n\n\n1/2 מלפפון קלוף וקצוץ דק\n\n\n1 בצל ירוק- החלק הירוק- קצוץ דק\n\n\n2 ענפי כוסברה- עלים בלבד\n\n\nצ'ילי טרי קצוץ דק- לפי הטעם\n\n\nמיץ מליים או לימון- לפי הטעם\n\n\n1-2 כפות סויה\n\n\n1/2 שן שום קטנה מגוררת\n\n\nשומשום בשני צבעים\n\n\nחותכים את נתח הטונה לקוביות קטנות. מוסיפים את כל המרכיבים, מערבבים ובודקים תיבול. מתקנים ומוסיפים מה שצריך הוספה ומגישים מיד.\n\n\n\n\n .\n\n\n\n\n .\n\n\n\n\n \nטרטר טונה ימתיכוני\n\n\nטעמים של בלסמי, עגבניה ושמן זית\n\n\nכ-200 גר' דג טונה אדומה טרי\n\n\n1 כפית חומץ בלסמי\n\n\n1/2 עגבניה מגוררת ללא קליפתה\n\n\nצ'ילי טרי קצוץ דק- לפי הטעם\n\n\n1 בצל ירוק- החלק הלבן בלב קצוץ דק\n\n\nשמן-זית\n\n\nחופן נבטי אפונה (אם יש)\n\n\nמלח ופלפל גרוס טרי\n\n\nחותכים את נתח הטונה לקוביות קטנות. מוסיפים את שאר המרכיבים, מערבבים ומתקנים תיבול. מגישים מיד.\n\n\n\n\n.\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/08/27/raw-salmon/": "…\n\n\nנניח שהחלטתם לותר השנה על הגפילטע -פיש\n\n\nונניח, רק נניח, שאתם מחפשים תחליף עדין, מענג וקל להכנה.\n\n\n(ואם לא, סתם כך כי אתם אוהבים את עצמכם או מישהו אחר שאוהב סלמון)\n\n\n  אז הנה לכם-\n\n\n\n\n…\n\n\nמתכון בסיס לסלמון עדין בכבישה קלה  \n\n\n \n(הכמות הזו תספיק להרבה, תלוי כמובן איך, כמה ולמה. נניח לארבעה-שישה כמנת פתיחה או להרבה טוסטוני פתיחה מרהיבים)\n\n\nלא מפחיד בכלל\n–  קונים את \nהדג הנכון \nוכבר למחרת בכלום עבודה יש לכם מסעדה בבית\n\n\n* אם אתם קצרים בזמן  אפילו מבוקר עד ערב יהיה מספק. משם גם יומיים.\n\n\n* גרוולקס אמיתי כובשים בהרבה מלח, סוכר ושמיר והוא מקבל צבע כתום כהה. אני מקצרת תהליכים ומקבלת סלמון כתמתם ונהדר שרק מחכה לדברים נפלאים- אפשר לערבב אותו עם מעט או הרבה ככל שתרצו, לאכול על טוסט עם ביצת-עין או בסלט של חיטה ורוטב חרדלי. אינסוף.\n\n\nכעת להכנה- הכבישה נעשת על ידי משקולת (= משהו כבד שינוח על נתח הדג)- אני משתמשת בכלי זכוכית גדול מספיק בכדי להכיל את הדג, מעליו כלי קטן יותר ומעל מכסה אטום. המכסה לוחץ על הכלי הקטן , הכלי הקטן לוחץ על הסלמון- מתוחכמת אש אני. אם לא, אפשר להושיב מעל כל דבר כבד שיש במקרר, כשמשקולת.\n\n\n250 גרם סלמון טרי באיכות נהדרת- \nנקי מעור\n\n\n3/4 כפית מלח\n\n\n1/2 כפית סוכר \n\n\nמתבלים את נתח הסלמון משני כיווני אויר ומניחים בכלי בעל מכסה. כעת מחפשים משהו אחר במטבח שיוכל לנוח מעל לדג ולהסגר בכלי עצמו תוך מתן לחץ מתון לנתח הדג.\n\n\nמעבירים למקרר ל- 24 שעות.\n\n\nבתום הזמן, הנתח יתקבל מעט יותר מוצק (תראו מעט נוזלים שברחו החוצה). מעבירים לקרש חיתוך ובעזרת סכין חדה פורסים לפרוסות דקות. לא נורא אם מתפרק מעט.\n\n\n\n\nהכי פשוט שיש-\n\n\n לחם כהה וכבד עם מעט קרם פרש (אפשר  קצת חרדל), שמיר, מלח-פלפל שחור ושמן-זית\n\n\nאפשר עשבי תיבול שונים\n\n\n.\n\n\n\n\nפרוסות אבוקדו דקיקות, פרוסות סלמון, גרירת לימון ומיץ ממנו, צ'ילי טרי פרוס דק, מלח-פלפל שחור, הרבה שמן-זית רענן ועלעלים. בכלל, עלעלים על סלמון זה כל כך יפה.\n\n\n.\n\n\n\n\nכמו שאכלתי אצל רונה-\n\n\nטיפונת ברנדי, שמיר, גרגרי פלפל אדום שבורים, מלח-פלפל שחור והרבה שמן-זית\n\n\n.\n\n\n\n\n\n\nמסתבר שכשנותנים לבצל ירוק לגדול פרא, הוא מוציא פקעות ארוכות זרוע ויפיפיות שלאט לאט משילות מעטפת ומגלות אוצר\n\n\nלפרחים הקטנים האלו, זרעי אותו בצל, יש טעם בצלי מקסים\n\n\nאפשר גם עירית קצוצה אם \nנניח\n שאין לכם פרחים בהישג יד….\n\n\n\n\nבקרוב שוב\n\n\nובנתיים, תאכלו משהו\n\n\n…\n\n\n…\n\n\n…\n\n\n \n\n\nומכירה אצל מיכל חברתי שגם מקדרת וגם שוזרת זרים , מקסימה זותי\n\n\n…\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/06/25/3-fishes/": ".\n\n\nעניין חברתי אצלי הדגים, כי לאכול אותם לבד זה מבאס. ההנאה של טבילת לחם טרי ופריך בשמן זית לימוני וצביטת נתח דג טרי ורך יכולה להיות מושלמת עבורי רק כשזה בצוותא, בדיוק כמו שיחה או פינגפונג. לא שאני משחקת פינגפונג.\n\n\nבכפר אז\"ר, באזור שמאחורי המשתלות, מתחבאת \nחנות דגים נהדרת\n. שלוש פעמים בשבוע הם מקבלים לשם משלוח של דגי סלמון טריים מנורווגיה, כל כך טריים שאפשר לאכול אותם ישר כך מהסכין. יש גם סלמון מעושן בצבע עמוק וטעם אלוהי ודגי ים ובריכה טריים של ממש. ויחד עם אלו יש גם מוכרים מסבירי פנים שישמחו לתת עיצה, לנקות היטב ולחתוך בדיוק כמו שתבקשו. בכל פעם שאני מבקרת את מיכל \nבסטודיו שלה \nאנחנו לא מתאפקות ועושות סיבוב קטן. גם בימים שאנחנו מבטיחות שהיום זה רק לקפה ובטלה של שעתיים, הסיבוב נהפך לשקית ובתוכה הבטחה, כי כמו שאמרתי דגים זה עניין של חברותא ואין כמו מיכל לעניין.\n\n\n.\n\n\nכשיש סרדינים קטנים וטריים צריך רק מעט בכדי להכין מעדן מלכים, אתם חייבים לנסות.\n\n\n.\n\n\n\n\n.\n\n\nסרדינים טריים  \n\n\nהכי פשוט: כבישה מהירה של לימון, מלח ושמן זית – \nמעדן\n\n\nסרדינים טריים טריים, נקיים מעצמות וחצויים\n\n\nמלח גס\n\n\nפלפל גרוס טרי\n\n\nמיץ לימון טרי\n\n\nשמן זית משובח בנדיבות\n\n\nפלפל אדום חריף פרוס דק\n\n\nמניחים את הדגים בעדינות בצלחת, מטפטפים מיץ לימון בנדיבות וזורים מלח גס. נותנים לדג לנוח כעשר דקות, קצוותיו ילבינו מעט מ'הבישול' הזריז של חומציות הלימון. משקים בהרבה שמן זית צעיר ורענן, מתבלים בפלפל גרוס ובפרוסות הפלפל החריף ואוכלים מיד עם הרבה לחם טרי וכוסית וודקה. למה לא.\n\n\n.\n\n\n\n\n.\n\n\nדגים מאודים ביין וטרגון      \n3-4 מנות\n\n\nבכל פעם שאני טועמת טרגון, אני נפעמת מחדש מטעמו המהפנט והממכר ותוהה למה אני לא עושה את זה הרבה יותר\n\n\n.\n\n\n\n\n.\n\n\n2 דגי לברק או דניס גדולים (ניתן להכין כפילה או כדג שלם)\n\n\n1/3 כוס יין לבן\n\n\n1/3 כוס מיץ לימון טרי\n\n\n1/3 כוס שמן זית\n\n\nמלח ופלפל גרוס טרי\n\n\nצרור נאה של טרגון טרי\n\n\nכ- 10 שיני שום קלופות וחצויות\n\n\nפלפל אדום חריף פרוס דק\n\n\nמחממים תנור ל- 200 מעלות צלסיוס/400 פרנהייט.\n\n\nבתבנית צליה מניחים את הדגים כשצד העור פונה כלפי מעלה ובינהם מניחים את ענפי הטרגון. מתבלים בעוז במלח ובפלפל גרוס, מוסיפים את היין, מיץ הלימון, שמן הזית, שיני השום והפלפל החריף. מכניסים לתנור וצולים- מאדים כעשרים דקות לדג מפולט ו- 30 לדגים השלמים. רצוי ל'השקות' במהלך הבישול בנוזלי הרוטב.\n\n\nנחמד להגיש עם פלפלונים צרובים: במחבת פסים לוהטת צולים פלפלונים שעורבבו במעט שמן זית. הצליה לוקחת כ- 15 דקות, שימו לב לגלגל מדי פעם לכיוון שונה. כשהפלפלונים רכים וצרובים, מעבירים לקערה נאה, מפזרים פרוסות שום דקות, מלח, חומץ בלסמי משובח ומעט שמן זית.\n\n\n*\n\n\n\n\n.\n\n\n \nואני אומרת אל תקחו מתכון של חריימה מפולניה\n\n\nאלא אם היא קיבלה אותו מחברה שלמדה אותו מאמא של חברה \n\n\nאלא אם האמא של החברה היא טריפוליטאית אסלית שמבשלת נפלא\n\n\nאלא אם הוא אחלה מתכון\n\n\nוהוא אחלה. אדום, שורף. מענג עם חלה.\n\n\n.\n\n\n\n\n.\n\n\nהחריימה של לילי אמא של דפנה        \nכ- 4-6 מנות\n\n\nבמקור המתכון מכיל פילפלצ'ומה והכוונה לביתי ולא לקנוי צעצוע. במקרה שאין, שילוב השום והפפריקה החריפה מהוים תחליף הולם.\n\n\n 3 דגי \nדניס\n/בורי/לוקוס בינוניים\n\n\n5 כפות שמן\n\n\n6-7 שיני שום\n\n\n2 כפות פפריקה חריפה\n\n\n4 כפות גדושות רסק עגבניות\n\n\n1 כפית קימל טחון\n\n\n3/4 כפית כמון\n\n\nמלח\n\n\n1/2 לימון\n\n\nבמחבת רחבה מאחדים את השום והשמן ומאדים בעדינות. כשהשום מתחיל להפיץ ניחוחות שומיים, מוסיפים את הפפריקה (או 1/2 1 כפות פלפצ'ומה אמיתית) ומבשלים כדקה, תוך כדי ערבוב. מוסיפים כ- 1/4 כוס מים ואת רסק העגבניות (היתה התעקשות מצד לילי על יכין בקופסאת שימורים אבל אני מרשה לזרום) ומטגנים יחדיו בערבוב עד שהרסק משנה צבעו ומתכהה.\n\n\nמוסיפים כ-1/2 כוס מים נוספת, מתבלים בקימל, כמון ומלח ומביאים לרתיחה. מוסיפים את נתחי הדג, מבשלים כ- 10 דקות בבעבוע, סוחטים מעל את הלימון וממשיכים לבשל מכוסה למחצה כ- 30 דקות. מגישים עם הרבה חלה טריה!\n\n\n* במידה וסמיך מדי, יש להוסיף עוד מים לפי הצורך. החריימה צריך להיות חריף לטעמכם, כך שיש לשחק עם מידת החריפות.\n\n\n.\n\n\n\n\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/23/simplefish/": "כמה תמונות מלבבות מטיול של סוף השבוע ליד הבית\n\n\nומתכון פשוט של דג \n\n\nהחשבון שלי הוא שאם אלך לישון עכשיו אולי יהיה לי יותר כוח למילים מחר.\n\n\n \n\n\n\n\n\n\n  Tilapia  הוא בצברית 'אמנון'\n\n\nכמה אוהבת את הדג הזה. תמיד אהבתי.\n\n\nכאן הוא נמכר תחת כל עץ רענן בפילטים לבנים ונקיים. \n\n\nדג נפלא.\n\n\n \n\n\n\n\nכשמכינים את זה, מבינים שאוכל טוב לא חייב להיות מסובך או לקחת הרבה זמן והמון כלים.\n\n\nזה יכול להיות ממש ממש פשוט.\n\n\nקוצצים דק פטרוזיליה ובזיליקום. מוסיפים כפית של חרדל וקצת שמן זית. מורחים את נתחי הדג ומניחים בצד ל-15 דקות.\n\n\nמחממים מחבת היטב. מתבלים את נתחי הדג במלח ובפלפל גרוס טרי וצולים על המחבת החמה. מכבים את האש וסוחטים מעל מיץ מלימון טרי. זהו.\n\n\nאיך יודעים שמוכן? דקה- שתיים מכל כיוון בדרך כלל מספיק. מוציאים חתיכה אחת, בודקים בחלקו העבה של הדג אם מוכן.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/10/06/fishtomatoes/": "*\n\n\n הפוסט הזה הוא ל\nא ממש על עגבניות אבל יש נוכחות \n\n\n\n\nהוא גם לא ממש על זה, ז'תומרת כן אבל לא רק\n\n\nך\n\n\nהוא יותר על מה אפשר לעשות כשיש יותר מדי מזה\n\n\n\n\n  ועל איך\n\n\n\n\nהזה הופך לכזה. ומחכה.\n\n\n\n\nוהעגבניות, אתם שואלים?! \n\n\n\n\nהן נהיות כאלו ומחכות גם.\n\n\n\n\nואז, כשרוצים כזה כמו ההוא למעלה- מושקע אבל זריז\n\n\nזה ממש משחק ילדים\n\n\n \n\n\n*\n \nמה עושים כשיש צרור בזיליקום טרי בלי מטרה נעלה?\n\n\nמכניסים עלים לבלנדר עם שמן זית, מבלנדרים לחלק ומקפיאים בתבנית קוביות קרח. כשקפוא, משחררים את קוביות הבזיליקום,  מעבירים לשקית ושומרים במקפיא לימים טובים.  מצוין לפסטות, רטבים, מרקים, קציצות וכו'\n\n\n** \nמה עושים עם עודף עגבניות רכות מדי?!\n\n\nחוצים, צולים עם או בלי שום, שמן זית, דבש, בזיליקום . מצננים. מעבירים לצנצנת עם עשבי תיבול ומכסים בשמן זית. שומרים במקרר.\n\n\n   \nואיך מכינים את הדג ההוא מלמעלה?\n \n\n\nפילה הליבוט, מלח ופלפל טרי במחבת עם שמן- זית חם מאד. הצד של העור למטה- 4 דקות או עד שקריספי וחום ולהפוך. לצלות עוד כמה דקות.\n\n\nבצלחת: קוסקוס עם פטרוזיליה, צנוברים, צימוקים קטנים, שמן זית ומלח. מעל מעט עגבניות צלויות** (כדאי לתת חימום קטן), מסביב בזיליקום* שעורבב עם מעט ויניגרט או יוגורט או קרם פרש. קווץ' לימון.\n\n\n \nת\n\n\nאהבתי\n \nטוען...\n\n\n\n\nקשור",
  "https://bissim.com/2012/05/03/udis-fis/": ".\n\n\n\n\n.\n\n\nאת הדגים האלו הכין לי אודי החמוד כשרק הגענו לארץ ומאז אני חולמת עליהם… ככה כמו שהם- פשוטים,  עדינים וטעימים להפליא.\n\n\nהעניין החשוב בהכנת דגים הוא קנייתם טריים ומשזה נעשה, לא צריך הרבה בכדי להכין מטעמים. עכשיו, כשהעגבניות האדומות והיפות מתחילות לצוץ בשווקים, מתכוננות לקיץ הקרב, ממש מדגדג בקצות האצבעות להוסיף להן מעט חריף ועשבים- והמתכון הזה עושה להן כבוד. וכשמחברים לדגים כמות מכופלת של סלט רענן וטרי באדום וירוק, ביחד עם חום התנור נוצר רוטב משגע וחמאתי בטעמו ותוספת ירקות שבאה יחד באותה התבנית.\n\n\nמגישים עם פרוסת לחם עבה בעלת קרום פריך וקצת יין ומקבלים ארוחה לתפארת\n\n\n.\n\n\n\n\n\n\n\n\n\n\n\n\nדגים בסלט של עגבניות ועשבים \n    2-4 מנות\n\n\nאם הדגים גדולים, כמו במקרה הנ\"ל, ניתן לחשב דג אחד לשני סועדים. במקרה של דגים קטנים יחסית, מגישים בשלמותם- דג לכל סועד\n\n\n2 דגי דניס גדולים \nאו\n 4 קטנים\n\n\nלסלט:\n\n\n3 עגבניות אדומות ובשלות\n\n\nצרור קטן של עירית ( בצל ירוק יהיה אחלה )\n\n\n1/2 פלפל כתום\n\n\n1-2 פלפלים אדומים חריפים\n\n\nשן שום גדולה\n\n\nעלי נענע ופטרוזיליה טריים לכדי רבע כוס\n\n\nו כף לימון כבוש קצוץ\n\n\nמלח ופלפל גרוס טרי\n\n\n1/4 כוס שמן זית\n\n\n2-4 ענפי עגבניות שרי\n\n\nמחממים תנור ל-180 מעלות צלסיוס.\n\n\nקוצצים את כל מרכיבי הסלט, מערבבים ומתבלים בנדיבות.\n\n\nמניחים את הדגים בתבנית רחבה, ממלאים אותם בחלק מהסלט ואת שאריתו מפזרים מסביב. מוסיפים את ענפי עגבניות השרי ומתבלים את הכל בנדיבות בשמן-זית , מלח ופלפל גרוס טרי.\n\n\nמכניסים לתנור המחומם וצולים כ- 20 דקות. דגים גדולים יזדקקו לעוד 5-10 דקות. אם רוצים לבדוק מידת עשיה, מחדירים סכין למקום מפגש בשר הדג והעצמות- אם נפרד הבשר בקלות מן העצם, הדג מוכן. מגישים מפולט או שלם עם הרבה מהסלט החם והרוטב.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/03/19/asida/": ".\n\n\nאישה מיוחדת דודה שלי, בת 70 כבת 7 בעיניים בורקות וצחוק שובבי . וידיים יש לה אוהו, שיודעות לבשל… ובדיוק בגלל אלו,  כשסופסוף אנחנו מצליחות  לתאם אחר צהריים במטבח איתה, אני נכנסת לאוטו ונוסעת.\n\n\nאחר-צהריים של דיבורים כמו שרק נשים יודעות וטעימות של פה ושם ועוד פעם פה, כי בלי אוכל הרי אי אפשר- עוגיות של סולת בדבש ותה,  חריימה אדומה אש ומאפה שהיא מכינה בין לבין, ידיה לשות במיומנות ובמהירות בצק רך ואוצרות בתוכו טעמים של סנדויץ' תוניסאי לימוני ומתובל\n\n\nורגע לפני שאני כבר צריכה ללכת, היא אומרת לי בשמחה גדולה: \"חכי, עכשיו אני מכינה לך הפתעה-  \nעסידה\n!\" ומסבירה שזהו מאכל פשוט של חורף, שאמה היתה נוהגת להכין. ואנחנו, אורנה הבת ואני, עומדות ליד ומסתכלות בסקרנות כשהיא מטגנת בזריזות פיסות של דג מפולפלות ויוצקת עגבניות וימבה אריסה ישר לתוך השמן הרותח בכדי לצור רוטב באדום אדום.  ואחר כך מכינה דייסה פשוטה של סולת, עיגולים עיגולים של שמחה, אותה אנחנו אוכלות חמה ואדומה ביחד.\n\n\nאוכל פשוט של אהבה ונשים. בדיוק כמו שאני  א ו ה ב ת.\n\n\n.\n\n\n\n\n\n\n\n\n\n\n.\n\n\n\n\nעסידה של הדודה שמחה   \n  4 מנות\n\n\nהמתכון הזה אינו מתכון 'ביסים' אופייני אבל שמורה לו אצלי פינה חמה. מעבר לעובדה שהכינו אותו \nבמיוחד\n בשבילי ושאני חולת דייסות ורוטב אדום חריף ידועה, יש משהו ביתי ובסיסי ביופיו, מן פולנטה לעניים.\n\n\nלפני שמתחילים מכינים את כל החומרים הדרושים כי הרוטב מתחיל מיד היכן שמסתיים הדג והדייסה מתחילה מיד אחרי הרוטב ואין זמן לחיפושים בארונות המטבח\n\n\n4-8 פילטים של דג לבן (תלוי בגודלם, תלוי בגודל רצון הסועדים)\n\n\nלבלילת הציפוי:\n\n\n2 ביצים\n\n\n1/2 כפית כורכום\n\n\n1/2 כפית פלפל שחור גרוס\n\n\nמלח\n\n\n1 כף שמן + 1 כף מים\n\n\nקמח- כמה שנכנס!\n\n\nמערבבים היטב את הביצים ושאר המרכיבים מלבד הקמח. מוסיפים קמח ומערבבים. הבלילה צריכה להיות נוזלית אך סמיכה. טובלים את נתחי הדג (שימו לב לתמונה וראו כיצד הבלילה מכסה היטב את הדג. אם היא לא, סימן שצריך עוד קצת קמח)  בבלילה ומניחים בצד הקערית.\n\n\nמחממים מחבת רחבה ומחממים בה כ- 1 ס\"מ של שמן לטיגון. כשהשמן חם, מטגנים את נתחי הדג עד שיזהיבו היטב משני צידם ומוציאים לנוח על נייר סופג.\n\n\nממשיכים בהכנת הרוטב האדום ישר למחבת הרוחשת:\n\n\nלרוטב האדום:\n\n\n320 גר' עגבניות טריות מגוררות \nאו\n מרוסקות ומשומרות\n\n\n1 כף רסק עגבניות\n\n\n1 כף גדושה אריסה (ועוד  חריפות לפי מידת הצורך)\n\n\n1-2 שיני שום כתושות\n\n\nמלח\n\n\nמכניסים את כל המרכיבים ישר לתוך שמן הטיגון הרותח (אהמ, אני יודעת) ומערבבים היטב. מכסים חלקית ומבשלים בבעבוע נעים עד שמסמיך ומקסים. מתבלים.\n\n\nלדייסת הסולת:\n\n\n4 כוסות מים\n\n\nמלח\n\n\n2 כפות שמן\n\n\n8 כפות סולת\n\n\nמביאים את המים לרתיחה בסיר קטן. מוסיפים את השמן וממליחים. תוך כדי ערבוב, מוסיפים באיטיות את הסולת למים וממשיכים לבשל ולערבב כחמש- עשר דקות, עד שהדיסה מסמיכה.\n\n\nמגישים מיד בקערות את הדייסה, הרוטב והדג.\n\n\n\n\n*  *  *  \n\n\nועכשיו, רק כי הכורכום בא לי טוב בעין וכי אני לא יכולה לתת ליופי הזה להשכח בפינת המסך, כמה תמונות פריחה מהממת ממקומות שהלוואי וידעו ימים שקטים וטובים מאלו\n\n\n.\n\n\n\n\n\n\n.\n\n\nשיהיה שבוע טוב!\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/07/17/michalfis/": ".\n\n\n\n\n \n\n\nאז מה היה לי בביקור שלי בארץ?\n\n\nהרבה יותר ממה שצפיתי ותאמינו לי שציפיתי להרבה.\n\n\n היתה חתונה אחת (מקסימה ומתוכננת), לוויה אחת ושבעה אחת (שממש לא). היה כיף של משפחה ו'סטרס' של משפחה, איך לא.  ובעיקר אושר גדול לילדים. ובין לבין רגעים קטנים של נחת עם חברות שהן בליבי.\n\n\n \n\n\n\n\n \n\n\n\"אז מה להכין לך, קרציה?!\" מיכל שאלה (אין כבוד אני אומרת לכם) ואני אמרתי קציצות דגים. אישה צנועה אני, לא?! והאמת היא שבכלל התכוונתי לקציצות דגים אדומות אבל כל מה שהיא מכינה טעים לי נורא.\n\n\nאז הנה מתכון לקציצות דגים מטוגנות וממש, אבל ממש לא 'דגיות'- מה שהופך אותן אטרקטיביות גם לכאלו שלא מתים על דגים.\n\n\n \n\n\n\n\n \n\n\n \n\n\n ותקלה אחת קטנה- אין תמונה של התוצר המוגמר. חוסר ריכוז מצידי והופ.. לא נשאר!\n\n\n\nקציצות דגים מטוגנות של מיכל\n            לא ספרתי אבל בטח לא פחות מ- 15\n\n\nאתם יודעים איך 'אלו' מבשלות- שופכות 'ככה וככה' תבלינים. אז זהו, שהתבלינים כאן הם בגדר השערה. הכי כדאי לטגן קציצונת קטנטנה על מחבת ולראות מה חסר לכם. מיכל היא מאלו שמתות על פלפל אנגלי טחון.\n\n\n1 ק\"ג דג ים (מיכל השתמשה בקוד)\n\n\n2 קישואים\n\n\n2 בצלים קלופים\n\n\n1 ביצה\n\n\nצרור בינוני של כוסברה- קצוצה\n\n\n1 כפית פלפל אנגלי טחון\n\n\n1 כפית קינמון\n\n\n1/4 כפית אגוז מוסקט טחון\n\n\n1/4 כפית ציפורן\n\n\nמלח ופלפל טרי טחון\n\n\nפירורי לחם\n\n\nאת הדג חותכים לקוביות. אם הוא לא טרי למשעי עדיך להשרות אותו במיץ מחצי לימון לבערך 20 דקות.\n\n\nאת הקישואים והבצל מגררים במג'ימיקס וסוחטים היטב.\n\n\nמערבבים את כל החומרים היטב יחד ומוסיפים פירורי לחם 'כמה שצריך' שזה אומר- עד שניתן לצור כדור שמחזיק את עצמו ולא מתפרק.\n\n\nאם יש 15 דקות, כדאי לתת לעיסה לנוח במקרר.\n\n\nיוצרים קציצות ומגלגלים בפירורי לחם רגילים או יפניים. מיכל השתמשה ב 'פרור יפני פיקנטי' (ככה היה רשום על השקית).\n\n\nאם רוצים שידרוג אפשר להוסיף לפירורים הרגילים פלפל צ'ילי גרוס יבש, עשבי תיבול וכ\"ו.\n\n\nמטגנים עד לשחום ואוכלים ישר מהמחבת. כמונו.\n\n\n\n\n \n\n\n\n\nובהזדמנות זו, צ'חלה (ואווורילה גם)\n\n\nרציתי להודות שוב על ארוחת הבנות, הקציצות, הפרחים והארגזים\n\n\n \n\n\nהסטודיו של מיכל\n\n\nמשתלת הכפר, כפר אז\"ר   03-535-1115\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/11/07/fishcake/": ".\n\n\nכבר הרבה זמן שיש לי חשק אמיתי ועמוק לקציצות דגים. אני מייחלת למסעדה מזרחית בייתית וקטנה, שאפשר לבקר ולקבל קערה של קציצות רכות ברוטב אדום בוהק, כזה  שרק מתחנן לפרוסת חלה עבה. אוף. אין בנמצא.  מה שמביא אותי למסקנה החד- משמעית שעלי לטרוח ולעמול על הסיר בעצמי,  תוך ידיעה מראש שאף אחד מבני ביתי לא ישמח מזה חוץ ממני. אני חושבת על 'קציצות דגים ברוטב' שיהיו קצת אחרות. רוזמרין. וגם הרבה שום רך בשמן זית. וחרדל.\n\n\nזה מצריך קצת עבודה אך בסוף עומד לו במטבח סיר מעשה ידי להתפאר. קציצות עגלגלות ותפוחות, מלאות בטעמים וברוטב. משום מה, אני מבקשת ממיכל הגדולה שתנסה את המתכון ותביע את דעתה המלומדת. אם יש מישהו שמבין דגים זו היא. בחודשים הבאים רצות ביננו תכתובות אינספור בנושא. אני שולחת לה את המתכון שלי ובתמורה מקבלת : \"קניתי דג. אכין מחר\" , \"הכנתי אבל לא הבנתי שצריך לבשל את השום ולא הכנתי רוטב\"  והגדול מכולם: \"הכנתי וטיגנתי. אמשיך כשאחזור מהעבודה\" וכמה שעות אחרי: \" באתי הביתה ומצאתי שנדב אכל את הקציצות… נשארו 3. פעם הבאה\".\n\n\nעברו בערך חודשיים עד שבסוף לאחר הפעלת לחץ מתון קיבלתי הבטחה לניסוי בסופשבוע וחברים- זה קרה!\n\n\nובכן חברתי,\n\nהיום קציצות הדגים השתתפו בקבוצת מבחן בקרב בני משפחתי המורחבת.\n\nעשיתי בדיוק , אבל בדיוק כמו שביקשת! ( קשה לי מאוד לבשל לפי מידות)\n\n\nהשארתי חלק מהקציצות ללא רוטב. \nהיו משובחות.\n\nאת היתר שמתי ברוטב שגם היה טעים מאוד. אני אישית תמיד אעדיף ללא רוטב. אוהבת אותן קשות מבחוץ ורכות מבפנים.\n\nבזכותך למדתי שבטיגון כדאי להשתמש במחבת טפלון. זה כמובן אחרי שהשתמשתי במחבת רגילה והכל נדבק והיה בלגן.\n\nנראה לי שיש מקום לקצת רסק עגבניות. לא פעם ברטבים של פסטה מעגבניות אני מוסיפה איזה כף רסק. לצורך העניין הרוטב הזה די מזכיר רוטב פסטה.\n\nהשתמשתי בדג קוד. אני אישית חושבת שהוא טעים יותר.\n\nבקיצור מלאתי את חובתי. החשבון יגיע!!!!!\n\nנשיקות גם לך\n\n\nאז הנה לכם מתכון קציצות הדגים שלי, שעבר מבחן קפדני אצל מיכל וקיבל גם רסק כמבוקש.\n\n\nשיהיה יופי של שבוע. בריאות וגשם לרוב.\n\n\n\n\nקציצות דגים רוזמריות\n בערך 25\n\n\n1 ק\"ג פילה דג לבן\n\n2 מקלות סלרי\n\nצרור פטרוזיליה\n\n1-2 ענפי  רוזמרין, עלים בלבד- קצוצים דק (הרוזמרין שבגינה שלי די חלש בטעמו, כדאי להוסיף מעט ואח\"כ עוד לפי הטעם)\n\n½ כוס פירורי לחם\n\nמלח ופלפל\n\n2 ביצים\n\n1 בצל בינוני קצוץ\n\n1 כפית אבקת סודה לשתיה\n\n2 כפיות גדושות חרדל\n\n10 שיני שום כתושות+1/4 כוס שמן זית או קנולה – מחממים את השמן עד שמתחיל לעשן, מכבים את האש ואז מכניסים את השום ומכסים. מנענעים מעט  את הסיר בכדי לצפות את השום בשמן ומניחים לחמש דקות בצד. כשמתקרר מעט , מוסיפים את השום ללא רוב כמות השמן.*\n\nמכניסים את הדג למג'ימיקס וטוחנים בפולסים קצרים עד שכולו מרוסק. לא לעשות דיסה! מוציאים לקערה ומכניסים את הסלרי, הבצל והפטרוזיליה. מרסקים גם אותם ומעבירים לקערה עם הדג. מוסיפים את כל שאר החומרים ומערבבים היטב. משהים את הבלילה כחצי שעה במקרר. צרים קציצות ומטגנים.\n\n\n*כמו תמיד בקציצות מכל סוג- כדאי לטגן חתיכה רטנה ודקה במחבת חמה, ע\"מ לבדוק מה חסר. זה הזמן להוסיף תבלינים ורוזמרין, אם צריך.\n\n\n\n\n**אם אתם אנשים חלשים אתם חוטפים אחת- שתיים בעמידה. אם אתם אנשים חלשים שאוהבים לפנק את עצמכם, אתם מכניסים אותן בין שתי פרוסות לחם טוב עם קצת חריף וירקות. אם אתם גיבורים וחזקים או סתם מהסוג המוזר הזה, שלא אוכל כשהוא לא רעב- אז ממשיכים ישר לשלב הרוטב\n\n\n\n\nלרוטב:\n\n\n2 עגבניות גדולות- מגוררות ללא הקליפה\n\n\n¼ כוס שמן\n\n\n4-6 שיני שום פרוסות\n\n\n1 כף פפריקה חריפה או רגילה וצ'ילי\n\n\n¼ כפית סוכר\n\n\n1 ענף רוזמרין\n\n\nמלח\n\n\n1 כף רסק עגבניות\n\n\nמחממים שמן בסיר רחב ומוסיפים את העגבניות המגוררות, השום והרוזמרין. מבשלים בביעבוע עדין כעשר דקות, עד אשר הרוטב משנה צבעו. מוסיפים פפריקה, סוכר, רסק ומים ומביאים לרתיחה. מתבלים במלח.\n\n\nלפני                                               ואחרי…\n\n\n\n\nמוסיפים את הקציצות- באופן פילאי, גם כאשר נדמה שאין טיפת מקום לעוד קציצה או שתיים או שלוש-יש! מניחים את הקציצה בסיר ומטלטלים את הסיר קלות. הקציצות החברותיות מפנות לה מיד מקום. לא יודעת למה אבל הקסם הזה קורה שוב ושוב. בודקים תיבול ומבשלים כעשרים דקות (כדאי להפוך אותן מהבטן לגב באיזשהוא שלב),  עד אשר הרוטב מסמיך והקציצות מהממות. מוסיפים עוד מים אם צריך.\n\n\nמגישים לשולחן בסיר עם הרבה לחם או חלה וגם כמה פלפלים חריפים שיעשו שמח.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/01/02/mussels/": "וואלה\n אחרון לשנת 2009\n\n\n\n\nטור אחרון בהחלט לשנת 2009, החלטתי בשיחה קלה עם עצמי, צריך להיות לא שיגרתי! הוא צריך להכיל את כל הדברים האלו שלא עשיתי כאן עד עכשיו- קצת לא כשר ( אז מה? שיצעקו), קצת חגיגי ( בכל זאת שנה לועזית חדשה בפתח), קצת מיוחד וכזה שלא מכינים בכל יום. השבוע החלטתי- יהיו כאן מולים!\n\n\nיהיו  כאלו בינכם שלא, וזהו. יהיו גם כאלו שכן אבל רק במסעדה והם  ב ד י ו ק הקהל הנכון לטור הזה- כי מולים להרבה מאיתנו, הם לא דבר נפוץ בבית אבל בעצם הם כל- כך קלים להכנה ויוצרים בכמעט כלום עבודה- ארוחה מיוחדת במינה, סטייל בריסל או פריז.  לא יודעת איך זה עובד עבורכם אבל בשבילי ערב השנה הלועזית האידאלי אינו מסיבת נצנצים רועשת והומה זרים אלא כמה אנשים שנהנים להיות ביחד, נרות, אוכל טוב ומשו להרטיב את הגרון.  החלק היחיד שיקשה במשימה הזו היא למצוא מולים טריים אך מרגע שהתבייתתם על האוצר, רוב העבודה יכולה להעשות מראש: הכנת רוטב היין והטרגון, ניקוי הצדפות, פריסת הלחם לפרוסות עבות (שיהפכו בהמשך ללחם קלוי עם שום על-מנת שיהיה מה לטבול ברוטב הטעים שנשאר בתחתית הצלחת…) וצינון היין הלבן. זהו.\n\n\n\n\nבזמן שנשאר לכם תוכלו אם תרצו להתפנות למחשבות הרזולוציות שלכם לשנה החדשה, כמו אחינו האמריקאים. הרזולוציות הן אותן הבטחות שכל אחד מאיתנו מבטיח לעצמו שוב ושוב ברגעי משבר או חולשה, כמו: לרזות, להתחיל לעשות ספורט, לא לקלל ליד הילדים או לעבוד פחות… האמריקאים פשוט עם מאורגן יותר ולכן הם מאגדים את ההבטחות שלהם ברשימה מסודרת לרגל בואה של השנה החדשה. האמת, הרגל לא רע.  השנה למשל התחייבתי לעצמי להתחיל לקחת אומגה 3 באופן קבוע ולאמן את הזכרון בכדי שלא אהיה סנילית לגמרי בגיל 50, אנסה לחשוב קצת יותר לפני שאני מדברת כי עם כל הכבוד לרגש צריך גם קצת מחשבה תחילה ואשתדל מאד לאכול יותר דגים. וזוהי רק ההתחלה.\n\n\n2010 מצוינת לכולכם ותעשו טובה -תאכלו משהו…\n\n\n\n\n\n\n\n\nמולים ביין וטרגון\n    ל-4\n\n\nהמולים מקבלים טעמים עדינים של יין וטרגון  ונותנים בתמורה קצת מליחות של ים.  ביחד עם הלחם ואיזשהו סלט מעניין- יצרו יופי של ארוחה. \n\n\n..ואם רוצים עוד קצת טעם- מוסיפים לרוטב קוביית חמאה לפני שהמולים נכסים לשם.\n\n\n בערך 1 ק\"ג מולים טריים\n\n\n3 בצלי שאלוט קצוצים דק\n\n\n3-4 שיני שום קצוצות דק\n\n\n4 כפות שמן- זית\n\n\nמלח ופלפל טרי\n\n\n2 עגבניות מגולענות- מגוררות ללא הקליפה\n\n\nעלי טרגון- למדתי שלכל צמח חוזק שונה לכן כדאי להתחיל מענף ולהוסיף לפי הטעם\n\n\n1 כוס יין לבן יבש\n\n\nאת המולים שוטפים היטב תחת מים קרים . הם בדר\"כ מגיעים נקיים, אם לא יש לקרצף אותם היטב מחול. \nזורקים צדפות פתוחות\n.\n\n\nבסיר רחב דיו להכיל את כל המולים, מחממים את השמן ומאדים בעדינות על להבה קטנה כ- 10 דקות את השאלוט והשום עם מעט מלח. מכסים ואם יש צורך מוסיפים טיפונת מים במהלך האידוי.\n\n\nכשהשאלוט רך לגמרי ושקפקף, מוסיפים את העגבניות, הטרגון והיין ומביאים לרתיחה.  (אם מכינים מראש, עוצרים בשלב הזה ובעת הצורך, מביאים שוב לרתיחה וממשיכים)\n\n\nמתבלים שוב במלח ופלפל ומוסיפים את המולים לסיר. מערבבים היטב, מכסים ומבשלים כ- 8 דקות. מערבבים מדי פעם. בסיום הבישול כל המולים צריכים להיות פתוחים. \nזורקים את הצדפות שלא נפתחו!\n\n\nטועמים ומוסיפים טרגון ומלח לפי הצורך.\n\n\nבינתיים קולים פרוסות לחם וכשהן מוכנות משפשפים קלות בשן שום ויוצקים טיפונת של שמן-זית. \n\n\nמגישים לשולחן עם הסיר ויוצקים לקעריות עם הרוטב.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/06/16/shrimp/": "על ארועי ה'סיום' הבלתי נגמרים שלנו (מי ישמע צאצאינו סיימו קולג'), האפיל ללא ספק טקס הסיום של המחלקה לכלכלה בברקלי. האיש התעקש שזו תהיה חויה נהדרת לילדים (בכל פעם שאני לא משתפת פעולה הוא נוהג להכניס את המשפט הזה ואויה.. מי אני כי אהרוס לילדים שלי חויה נהדרת??)\n\n\nמאחר ופקפוקי בנושא לא הועילו, מצאתי את עצמי נשרכת עם שני גמדי הבית הבכורים בשמש הקופחת, באמצעו של יום לימודים רגיל בהחלט לאוניברסיטה. אנחנו ועוד כמה מאות הורים, חברים ובני משפחה נרגשים, לבושים במיטב המחלצות.\n\n\nכאן הרגע להודות חברים, שלמרות הגישה הלא מאד אוהדת שלי לאירועים מסוג זה, המראה מלמעלה רגע הגעתנו למקום היה מרגש ומרשים בהחלט- על הבמה ישבו כל אנשי הסגל לבושים בגלימות שחורות וסוג של כובעים ומולם, לצלילי המוזיקה, צעדו הבוגרים הטריים של מחזור 2009- ממש כמו בסרטים. אבל זה היה מרגש רק לרגע כי אחר- כך זה היה טיפה משעשע ברצינות התהומית והדרת הכבוד המעט מנופחת.\n\n\nוהאיש?  האיש היקר היה שקוע בשלו. מרחוק אפשר היה לזהות אותו מדבר עם זה שלצידו בליווי תנועות הידיים האופייניות ושרוך של כובע שחור שמקפץ איתו במרץ.  הילדים כמעט נפלו מהטריבונה בנסיונות נפנוף נמרצים להשגת תשומת ליבו ומשזו הושגה לאחר 5 דקות רצופות נפנופים (אחר כך הוא יאמר לי: זה לא אני שדיברתי זה הוא דיבר איתי!) הוא זיהה אותם ונופף חזרה. הילדים כמעט התעלפו. לא יודעת שמא חויה נהדרת אבל התרגשות תהומית כי בכל זאת, לא כל יום רואים אבא על במה בשמלה ובואו נודה על האמת, \nמצנפת! .. \nואז הוא נופף שוב והם נופפו והוא נופף… והוא אפילו המשיך לנופף להם מדי פעם כשהטקס התחיל וזה היה ממש חמוד. ואני חשבתי על איך השמש הזו תהרוג אותי בסוף (פולניה זה אופי) ועל הדברים המגוחכים שאדם מוכן לעשות בשביל לשמח את ילדיו.\n\n\nואחרי רבע שעה בערך, הרבה לפני שהבוגרים מעיפים את הכובעים באויר בחלקו היותר מעניין של האירוע -הלכנו.  זה היה בפעם העשירית בה נמברטו שאל בקול רם מדי (ותודה לאלים שבעברית): 'אמא, למה האיש הזה מדבר כל- כך הרבה?'  כי הקלאסה היא לדעת לפרוש בשיא.\n\n\nאפילו אם השיא הוא פרטי שלך ולא של הארוע.\n\n\n\n\n \n\n\nוהנה אחד מהשיאים שלי ושל קטקט המשפחה. דרך פשוטה ממש לשרימפסים טעימים ומתפצפצים בפה בדקותיים של עבודה.\n\n\n\n\n\n\nשרימפס במחבת\n         10 שריפסים שזה \nבערך\n 1/2 פאונד= 220 גר.\n\n\nהסוד לשרימפס עסיסי וטעים הוא טיגון של שתיים-שלוש דקות וזהו (אחרת תקבלו בטונדות שרימפס שזה לא טעים בכלל) -לכן יש להכין את כל החומרים בהישג יד כך שתוכלו לעבוד ביעילות.\n\n\nבערך 10 שרימפסים נקיים עם הזנב (אפשר כמובן להגדיל כמויות אבל לא להעמיס יותר מדי על המחבת שלא יתאדו..)\n\n\n4 כפות שמן- זית\n\n\n2 שיני שום כתושות\n\n\nמלח\n\n\n1-2 כפות פטרוזיליה קצוצה (ואפשר גם בשילוב עם נענע וכוסברה)\n\n\n1/2 לימון\n\n\n חתיכת חמאה קטנה (לא חובה אבל חמאה זה טעים)\n\n\nמחממים היטב מחבת על אש גבוהה. מוסיפים את השמן ואז את השרימפסים וקצת מלח. מרווחים אותם ומטגנים לדקה.\n\n\nמוסיפים את השום והופכים את השרימפסים לצד השני. מוסיפים את החמאה, פטרוזיליה וסוחטים מעל את הלימון.\n\n\nמערבבים היטב ומעבירים לצלחת.\n\n\n\n\n\n\n \n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/24/tortillitas/": "כבר אחת עשרה בלילה ועוד מעט הכרכרה שלי הופכת לדלעת (לא משהו רע בהכרח- מדלעת אפשר לעשות יופי של דברים) אבל אני יודעת שאתם קרועים מגעגועים אלי וזה מובן לגמרי, כי איך אפשר שלא?! \n\n\n \n\n\n\n\n \n\n\nחופשת בית ספר קצרה אותה בילינו עם חברים בבית על שפת הים-\n\n\nילדים משחקים משחקים אינסופיים עם גלים שבאים והולכים, רגליים בחול רטוב, להקות שחפים לבנים בשמיים. מציאות בחול ריק מצדפים. גאות ושפל.\n\n\n \n\n\n\n\n\n\n\n\n \n\n\nפונקתי בטיול ע\"י החברים במשהו טעים ולכן גם לכם מגיע פינוק. זהו מתכון של מארק ביטמן ל-\ntortillitas\n, פנקייק ספרדי המבוסס על קמח חומוס וקמח רגיל. מן הכלאה בין 'פנקייק בצל ירוק' סיני ובין פנקייק ויאטנמי. שתי דקות הכנה, רך מבפנים וקריספי בצדדים: \nהנה\n \nהמתכון\n,  \nהנה \nהוידאו\n, \nהנה\n כמה טיפים להצלחה ומתכון בשפת אליעזר בן-יהודה, בדרך שלנו:\n\n\n\n\n* הבלילה צריכה להיות דלילה מאד- בערך כמו שמנת מתוקה. כשמעבירים למחבת- הפנקייק צריך להיות דק יחסית+ חתיכות הדג לסוגיו.\n\n\n* אפשר להוסיף עשבי תיבול (הביטמן ממליץ עירית, פטרוזיליה או כוסברה)\n\n\n* אפשר עם דגים, סקאלופס ובטח שאפשר גם בגרסה צמחונית..\n\n\n* חשוב לטגן \nבסבלנות \nולתת לזה להשחים היטב. זה מה שיתן קצוות קריספיים ותוך נימוח. \n\n\ntortillitas    מארק ביטמן \n\n\nחומרים לשני פנקייקים בינוניים: \n\n\n1/2 כוס קמח חומוס\n\n\n1/2 כוס קמח רגיל\n\n\n1/4 כפית אבקת אפיה\n\n\n6 בצלים ירוקים נאים קצוצים דק\n\n\nמלח ופלפל בנדיבות\n\n\nמים- כמה שלוקח\n\n\n3/4 כוס שרימפסים קלופים \nאו\n דג לבן- קצוצים. (אני אוהבת קטן יחסית, כי אז קל יותר לחיתוך)\n\n\nמערבבים היטב את שני סוגי הקמחים עם אבקת האפיה. מוסיפים מים בהדרגה, עד לקבלת תערובת דלילה כמו שמנת מתוקה. מוסיפים את הבצל הירוק ואת השרימפס/דג ומתבלים. זה אוהב פלפל שחור!\n\n\nמחממים היטב מחבת (מהסוג המצופה, בכדי שלא ידבק לכם) עם שתי כפות שמן. כשהשמן חם מאד מעבירים מחצית מהבלילה למחבת ומטגנים שתיים שלוש דקות, עד שתחתית הפנקייק שחומה ונאה. הופכים איכשהו (בחיי שהכי קל פשוט להפליפ את זה עם המחבת אבל אפשר גם עם צלחת הפוכה או תרבד. מטגנים דקותיים נוספות. אוכלים חם.\n\n\nאני יודעת שהמקור  ספרדי אבל ההיא שלי ממש ביקשה זהות אסיאתית. מה זה ביקשה- התחננה. אז היא קיבלה רוטב לטבילה והיתה מבסוטית אש:\n\n\nמערבבים: ג'ינג'ר טרי קצוץ דק עם מעט: סויה, חומץ אורז ושמן צ'ילי (או משהו חריף אחר)\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/11/brazilian-fis/": "ך \n\n\n\n\n\n\nף\n\n\nאת אליעמר הכרתי בנקודת שפל קטנה בחיי: חזרנו מפרינסטון לבית שהושכר לשנה לאיש \nהכי\n מלוכלך ביקום כולו. לבית  שאפילו ביקור של מנקים מקצועיים לא עזר לו להריח טוב. עמדתי בכניסה עם עיניים מזוגגות והתחשק לי פשוט לסגור את הדלת ולא לחזור אבל אז בדקה ההיא בדיוק, כאילו התכוון היקום, מצא האיש את הפתק שלה בערימת הדואר העצומה שחיכתה לנו. וככה הכרתי אותה.\n\n\nהיא באה ביום שאחרי וביחד קירצפנו את הבית שמונה שעות. היא היתה אז בחודש חמישי להריונה ואני ברביעי. מאז אנחנו יחד כבר כמעט 4 שנים. לא מנקה ולא עוזרת-בית אלא נס קטן.\n\n\nהיא כמעט בגילי ויש לה ילדה בת 18 שגרה בברזיל עם אמה וילד יפה כמו מלאך שנולד קצת לפני שלי. היא לא מבינה שלושת-רבעי ממה שאני אומרת לה אבל אנחנו מתקשרות ומתחשבות ודואגות זו לזו. אני מכינה לה ריבות ועוגות, מלמדת אותה טחינה וחלבה ונקרעת כל פעם מחדש כשהיא אומרת לי:  Oh… I love \nYOU\n food  והיא מביאה לי קינוחים ברזילאים, נאמנה, דייקנית ומנקה אפילו יותר טוב ממני. כשהיא הולכת היא מודה לי על העבודה ואני מודה לה על שהיא קיימת ולפעמים אנחנו מבשלות יחד והיא מלמדת אותי על האוכל שלה מהבית בברזיל.\n\n\nף\n\n\n\n\n\n\nף\n\n\nבדרך כלל אלו דברים שיש בהם מרכיבים אקזוטיים שאין למצוא בארץ הקודש אבל הפעם היא הכינה לי תבשיל ברזילאי פשוט של דג ופלפלים בחלב קוקוס. אם מתעקשים כמוני על דג טרי, מתקבל סיר ענק של תבשיל מחבק וביתי בטעמים עדינים מאד שיתאימו אפילו למי שאינו אוהד דגים שרוף… \n\n\nף\n\n\n \n\n\nך\n\n\nפעם ראשונה שנכנס לכאן הביתה cat fish, שהוא דג שפמנון- אלו ההוראות שקיבלתי ממנה והיה טעים לאללה. מאחר והנחמוד הזה אינו כשר, קצת קשה להשיג אותו בארץ. כל דג אחר שמתאים לבישול ברוטב יהיה טוב למשימה.\n\n\nך\n\n\n\n\n\n\n\n\nך\n\n\n\n\nמוקקה\n– תבשיל דג בחלב קוקוס ופלפלים ברזילאי\n\n\nאפשר \nואף רצו\nי להכין יום מראש ולחמם היטב לפני ההגשה- אפילו יותר טעים ככה כי הרוטב מסמיך והכל נהיה שמח. סיר אורז ליד ויש לכם סעודה לשישה- שמונה רעבים  \n\n\nבערך 1 ק\"ג דג ים מפולט – בורי, לוקוס- תלוי בתקציב (אפשר גם דניס והכי טוב לשאול את איש הדגים )\n\n\n1 לימון\n\n\n5-6 תפוחי אדמה קטנים- פרוסים חצי ס\"מ ומבושלים במים חצי בישול \nלא לסנן!\n\n\n3 פלפלים צבעוניים- נקיים ופרוסים לטבעות דקות\n\n\n4 שיני שום- מעוכות\n\n\n1/4 כוס שמן\n\n\n1 בצל- פרוס דק\n\n\n4-5 עגבניות גדולות- חתוכות לקוביות\n\n\nפלפל צ'ילי טרי קצוץ או צ'ילי יבש- לפי הטעם ורצוי הרבה\n\n\n1 פחית חלב קוקוס\n\n\nצרור כוסברה- קצוץ  \n\n\nחותכים את הדג לנתחים (במקרה הזה כל פילה גדול ל-4-5 חלקים) ומעבירים לקערה. סוחטים מיץ לימון, מתבלים במלח ופלפל ומערבבים היטב. אחרי כעשר דקות מוסיפים מחצית מחלב הקוקוס לדג ומערבבים. מניחים בצד. \n\n\nמרככים את השום בשמן ומעט מלח ומוסיפים את טבעות בצל והצ'ילי. מערבבים היטב ומכבים את האש. מוציאים מחצית מהתערובת לצלחת ומניחים בצד.\n\n\nכעת מתחילים בסידור השכבות מעל לבצל שבסיר: מחצית מהפלפלים הפרוסים, מחצית מכמות העגבניות ומלח-פלפל.\n\n\nמניחים מעל את פרוסות הדג וכל נוזליו, כוסברה קצוצה וכל כמות תפוחי האדמה. \nשומרים את מי הבישול שלהם\n.\n\n\nמסיימים במחצית שניה של עגבניות, בצל ומעל פלפלים ועוד כוסברה קצוצה. יוצקים פנימה את כל חלב הקוקוס שנותר בפחית, מתבלים במלח-פלפל ומוסיפים מעט ממי בישול תפוחי האדמה. כרגע אין צורך שהנוזלים יגיעו עד למעלה מאחר ובמהלך הבישול יופרשו עוד נוזלים.\n\n\nמביאים לרתיחה ומבשלים מבעבע ומכוסה למחצה כחצי שעה. במחצית מהלך הבישול- יוצקים בעזרת כף מעט מנוזלי הבישול על התבשיל מלמעלה. \n\n\nבהגשה מפזרים עוד קצת כוסברה טריה מעל.\n\n\n ףף\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/03/24/salmon-yael/": ". \n\n\nפסח בפתח ולכבודו, אבל לא רק, שולחת מתכון סלמון משובח אביבי וירקרק\n\n\n\n\nמנה שמגיעה עם תוספת ירוקה משל עצמה ועוטפת אותו בטעמים שומיים, חמצמצים ומתקתקים. כזו שיבקשו מכם את המתכון שלה בכל השולחן- מקסימה, מפנקת וחשוב לא פחות, קלה להכנה.\n\n\n \n\n\n\n\n\n\n\n\n. \n\n\n\n\nסלמון צלוי במעטה ירוקים ואגוזים/  יעל הלפרין\n      2-3  מנות\n\n\n* יש לחשב כ-200  גרם למנת-דג לסועד כמנה עיקרית. הגדילו את כמויות המתכון בהתאם.\n\n\n* הכי טעים בטמפ' החדר ויהיה נהדר קר, ישר מן המקרר, בימים הבאים – \nלכן אין בעיה להכין את המנה הזו מראש\n. שאריות יכולות להפוך עבורכם לכריך נהדר או כתוספת לסלט.\n\n\n* בחישוב של יעל 30 דקות צליה מספיקות ואילו התנור שלי דורש כרבע שעה נוספת. לכן אני ממליצה לבדוק את הדג בחלקו העבה, לאחר חצי שעה- זכרו שהדג עוד יתבשל מעט מחומו וכי תמיד ניתן לכסות ולהכניס שוב לתנור להמשך צליה וזה עדיף על קבלת דג מיובש. הסלמון במיטבו כאשר חלקו המרכזי צלוי מעט, כתמתם למראה ועסיסי.\n\n\n.\n\n\nנתח של כ- 1/2 ק\"ג סלמון טרי\n\n\n2 כוסות עשבי תיבול קצוצים גס (שמיר, פטרוזיליה, נענע, בצל ירוק)\n\n\n1/4 כוס אגוזי פקאן קצוצים (אפשר כל אגוז שרוצים)\n\n\n2 כפות קמח שקדים= שקדים טחונים (לא לותר כי הם סופגים נוזלים)\n\n\n2 כפות חמוציות (או פרי יבש קצוץ אחר: צימוקים, משמשים, שזיפים, דובדבנים וכו')\n\n\n2-3 שיני שום כתושות\n\n\nמלח ופלפל טחון טרי\n\n\nמיץ מ- 1/2 לימון\n\n\nשמן-זית בנדיבות\n\n\nמחממים תנור ל- 180 מעלות צלסיוס/ 350 פרנהייט.\n\n\nמעבירים את נתח הסלמון לתבנית משומנת מעט. צד העור כלפי מטה.\n\n\nמוסיפים לעשבי התיבול אגוזים, שקדים, חמוציות ושום ומתבלים היטב במיץ לימון, מלח ופלפל ושמן-זית. מערבבים ועורמים בשכבה עבה על גבי הדג. (כמות הירוקים זהה בערך לעובי נתח הדג).\n\n\nנותנים זילוף שמן-זית נוסף, מפדרים במעט מלח ומכסים ב'חפיף' בנייר כסף עם איוורור בדפנות (הקפידו ליצור גבעה במרכז כך שנייר הכסף  יהיה במרחק מהעשבים ) ואופים כ- 30 דקות. בודקים ומוסיפים עוד זמן תנור במידת הצורך.\n\n\n* אני ממליצה לבדוק את הדג בחלקו העבה, לאחר כחצי שעה- תמיד ניתן לכסות ולהכניס שוב לתנור להמשך צליה וזה עדיף על קבלת דג מיובש. הסלמון במיטבו כאשר חלקו המרכזי צלוי מעט, כתמתם למראה ועסיסי.\n\n\nמניחים לעמוד כעשר דקות בצד, בכדי שינוח וינוחו הטעמים. וגם כי הדג במיטבו כשהוא מתקרר מעט.\n\n\n* מגישים כמנות ללא העור.\n\n\n\n\n \n\n\n\n\n \n\n\n \n\n\nואם בפסח עסקנו \n\n\nהכלים הנפלאים שלי, של מיכל, ממש לכבוד פסח\n\n\n– יופי של מתנה!\n\n\n\n\n/\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/09/26/chicken-eggplant-ball/": "תחילתו של המתכון בחצילים קטנים וממולאים. אלא שאז קרה מקרה מהסוג שקורה לפעמים בחיים ודוקא ארבעת הכדורים הקטנים שהכנתי משארית המילוי, התגלו כדבר האמיתי.  \n\n\nעננים רכים של טוב, מלאי טעמים של חציל ומתיקות. לכן עמדתי היום להכין סיר נוסף של אלו רק בכדי להיות בטוחה.   \n\n\n\n\nככה בדיוק, חשבתי לעצמי,  אני רוצה את השנה החדשה שלי.\n ב ד י ו ק.\n\n\n.\n\n\n.\n\n\n\n\nענני עוף וחציל בסילאן\n   20-25\n\n\nאל תבהלו מאורך רשימת החומרים. כמו ברוב המתכונים שלי, גם כאן ההכנה קלי קלות.\n\n\n500 גר' פרגיות טחונות\n\n\n1/2 חציל בינוני- קלוף וקצוץ קטן קטן קטן (1 כוס)\n\n\nצרור פטרוזיליה (בלי חלק הגבעולים העבים)- קצוץ דק\n\n\n2 פרוסות חלה\n\n\n1 ביצה\n\n\n1/4 כפית כמון\n\n\n1/4 כפית פפריקה\n\n\n1/2 כפית קינמון\n\n\nמלח ופלפל גרוס טרי\n\n\n4 כפות גדושות פירורי לחם חיטה מלאה\n\n\n2 עגבניות מוצקות- מגוררות ללא קליפתן\n\n\n1 כף שמן-זית\n\n\nמרטיבים את פרוסות החלה במים וסוחטים היטב. קוצצים בעזרצ סכין היטב.\n\n\nמערבבים את כל החומרים היטב. התערובת שמתקבל היא רכה ממש, לא לדאוג. מטגנים חתיכונת קטנה של תערובת במחבת חם עם זרזיף שמן רק בכדי לבדוק תיבול- באסה לגלות בסוף שהחסרתם מלח..\n\n\nמקררים 30 דקות.\n\n\nמחממים מחבת רחבה או סיר מהזן שהלא נדבק. מוסיפים שמן בשכבה דקיקה, לכדי כיסוי התחתית ויוצרים כדורים קטנים ורכים (בערך כדור פינג פונג) בידיים רטובות.\n\n\nמטגנים קלות משני צדדים, רק בכדי לתת לכדורים מבנה יציב ובנתיים מערבבים בקערה:\n\n\n3/4 כוס סילאן\n\n\n3 כוסות מים\n\n\nמיץ מלימון שלם\n\n\n3 כפות תרכיז רימונים טבעי\n\n\nמלח ופלפל גרוס טרי\n\n\nמוזגים את תערובת הנוזלים מעל לכדורים ומביאים לרתיחה. מנמיכים ומבשלים בבעבוע עדין וכיסוי למחצה כ- 30-40 דקות, עד שהכדורים מזוגגים היטב ברוטב ומוכנים לאכילה.\n\n\n\n\n.\n\n\n.\n\n\nואם בחצילים ממולאים חפצתם- כך תעשו:\n\n\nכמות המילוי תספיק ל ~20 חצילים קטנים או לפרוסות מחוברות (כל שתיים) כמנהג המפרום\n\n\n.\n\n\n\n\n.\n\n\nאת החצילים הקטנים חוצים (משאירים את החלק העליון מחובר) ומרוקנים מעט- בערך כמחצית מבשרם. משתמשים בפנים החצילים לקיצוץ  כוס החצילים שמופיעה בגוף המתכון. ממלאים במלית וטובלים בקמח מתובל במלח. מטגנים כוממשיכים כבמתכון שלמעלה.\n\n\n.\n\n\n\n\n\n\n~~~~~~~~~~~~~~~\n\n\nמאחלת לכם שנה שכל מה שצריך לקרות בה יקרה-\n\n\nשנה של דברים לטובה. שנה של חוזק ותקוה. שנה בריאה\n.\n\n\nשלכם,\n\n\nהילה\n\n\n~~~~~~~~~~~~~~~\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/06/07/kzizotof/": "מוקדש לאורית שצריכה פשוט.\n\nוגם לאורית השניה שאוהבת פשוט.\n\n\n \n\n\n\n\n \n\n\nקציצות הן משהו מאד ארטילאי בבית הזה.\n\n\nכל פעם הן אחרות. בשר אחר, ירקות אחרים ותיבול אחר.\n\n\nאלו של היום היו מהירות ופשוטות ומענגות עם מלפפון חמוץ. \n\n\n\nקציצות עוף מטוגנות:\n       15 בערך\n\n\n250 גר. עוף טחון (חזה או כרעיים)\n\n\n1 בצל בינוני- קלוף וחתוך ל-4\n\n\nצרור קטן של פטרוזיליה- בלי הגבעולים העבים מאד\n\n\n1 שן שום\n\n\n1 פרוסת לחם מלא מורטבת היטב במים וסחוטה קלות\n\n\n1 ביצה\n\n\n1/2 כפית בהארט (שלי כבר קצת ישן וחלוד- שמתי כפית)\n\n\nמלח ופלפל טרי\n\n\nפרורי לחם- בערך 1/4 כוס\n\n\nמכניסים למעבד מזון את הבצל, הפטרוזיליה, השום ופרוסת הלחם הרטובה. טוחנים עד שאי אפשר יותר.\n\n\nמעבירים לקערה עם יתרת החומרים ולשים היטב.\n\n\nמכניסים למקרר לחצי שעה או יותר- שיתערבבו להם הטעמים יחדיו.\n\n\nיוצרים קציצות בידיים רטובות ומטגנים.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/18/kzizot/": "אם יש משהו שהייתי רוצה לעשות בחיים האלו והוא לא אוכל, זה להיות אנימטורית. ואם אנימטורית אז בפיקסר, למשל. ככה יוצא, שאני מתה על סרטי אנימציה ומוצאת בהם תמיד משפטים שעושים לי את זה.\n\n\nהנה אחד מ'קונג-פו פנדה', שראינו באיחור רק עכשיו:\n\n\nYesterday is history \n\n\nTomorrow is a mystery \n\n\nToday is a gift \n\n\nThat is why it is called the present! \n\n\n\n\nmaster Oogway\n\n\n\n\n \n\n\nכל-כך הייתי רוצה להיות הצב החכם וכמו תמיד גיליתי שאני לגמרי דב פנדה. אם אי-פעם יהיה צורך לאמן אותי בקונג-פו השד יודע למה, זו ללא ספק השיטה-\n\n\nך\n\n\n \n\n\nך\n\n\nעכשיו ברור לכולנו שצריך לבוא פה מתכון לדמפלינג, אלא שאני עצלה. דוקא קניתי כבר את עלי הבצק הקטנים המוכנים (והסתכלתי ברכיבים ונהיה לי חושך) אבל במקום שבו סינים 'מדמפלגים' מכל עבר, קצת סיזיפי לפולניה לעשות בבית.  אז במקום דמפלינג- קבלו \nקציצות\n. קציצות שיחוק כי הן לא מטוגנות ומזכירות לי בטעם את הקציצות של סבתא שלי מינה. זה לא חייב להיות אלו (פולניות בלי שום ירוק ומתובלות רק במלח ופלפל)  אבל תבנית השקעים היא טריק חדש ומנצח, כי היא שומרת עליהן עגולות ושמנמנות, עושה סדר בנוזלים שהן מפרישות ובסך- הכל מתקבל משהו דומה מאד למטוגן, רק בכלום שמן! (איך אני בשבילך, גיסי?!)\n\n\n\n\n\n\n \n\n\n\n\n\n\n\n\n \n\n\nקציצות מענגות ב'כאילו' טיגון              \nמוקדשות למסטר אוגוויי הנפלא\n\n\nיצאו לכם 12 קציצות גדולות ומענגות ועוד 1/3 מהתערובת לשימוש אחר.  אפשר לצלות עוד 6 ואפשר להקפיא כמוני ולחכות להשראה.  אני מתכוונת להכניס אותן קטנטנות לאיזשהו מרק. חכו ותראו…\n\n\n\n\n3/4 קילו עוף טחון\n\n\n1/4 קילו בקר טחון\n\n\n1 ראש סלרי שלם- קלוף וחתוך לרבעים\n\n\n1 קישוא גדול\n\n\n1 בצל בינוני- חצוי\n\n\n1 ביצה\n\n\n2 פרוסות חלה רטובה וסחוטה- קצוצה דק\n\n\nמלח ופלפל טרי\n\n\nמכניסים למעבד מזון עם דיסקית מגררת דקה: סלרי, בצל וקישוא. מעבירים לקערה עם כל שאר החומרים, מתבלים ומערבבים. (אם התערובת נראת לכם מאד רכה ניתן להוסיף מעט פירורי לחם- לי לא היה צורך)  אני אוהבת בשלב הזה, לצלות חתיכה קטנה על מחבת בכדי לבדוק שמא חסר מלח. קציצות בלי מלח- לא כיף.\n\n\nמכניסים למנוחה של 30 דקות במקרר. בינתיים מחממים תנור לגריל או לטמפ' הכי גבוהה שיש. למי מכם שגר בחלק הזה של הגלובוס, יש בודאי מגירה תחתונה שהיא ה'ברויילר'- שם אני צליתי אותן. משמנים תבנית שקעים של מאפינס בתרסיס שמן קנולה, יוצרים קציצות גדולות ועגולות ומרססים אותן בעדינות גם בחלקן העליון.\n\n\nזהו. צולים עד ששחום למעלה והופכים. טוב לא צד מחמיא כ\"כ (אבל לכמה מאיתנו זה יהיה צד מחמיא?!) אבל אל דאגה, גם הוא ישחים ויתמצק… צולים עד שהן שחומות ונחמדות ואוכלים. ויוה סבתא מינה וויוה פולניה!\n\n\n\n\nואחרון חביב \nובאמת שאז אני הולכת-  שימו לב לכמות הדרק שרשומה ברכיבים של תרסיסי השמן הקנויים. הכי טוב לקנות \nמיכל\n שבו ניתן למלא שמן לבד. 'ביסים' מודה מקרב לב ליעל ומקוה שהאנשים שקיבלו כזה בביקורי האחרון בארץ, יתחילו גם ל ה ש ת  מ ש  בזה…\n\n\n \n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/10/21/smoked-chicken-balls/": "אתמול קרה לי מן קסם קטן כשהכנתי את הקציצות של עופרי. היא ואני 'חברות וירטואליות', שזוהי בעצם התצורה העדכנית ל'חבר לעט' של ימי הילדות. אמנם אז כתבתי מכתבים עטורי מדבקיות וציורים נאיביים לחברים שמצאתי בעמוד האחרון של עיתון 'פילון' אבל למעט זה ניתן לומר שכמעט כלום לא השתנה. עובדה, 30 שנה אחרי ואנחנו כותבות על אותם דברים: תחביבים (קציצות למשל), אוספים (בעל וילדים. אצלי גם חולדות), ספורט (קילוף, קיצוץ ועקירת עשבים שוטים בגינה) ומצב הרוח בכללי. ולמרות שמעולם לא באמת טעמתי מהאוכל שלה, אפשר אפילו מרחוק לקלוט שהיא אלופת הקציצות שבעולם. \n\n\nהלכתי על מתכון שפרסמה בעבר לקציצות עוף מעושנות והן, חברי, לא הכזיבו. יצאו רכות, מתוחכמות ומהממות עם טעם עדין של בשר מעושן. האמת היא שהן יצאו כל כך טעימות שהאיש שמח מהן נורא עת חזר באישון לילה מהעבודה. הן יצאו  כל כ ך טעימות שבשעת בוקר מוקדמת, הייתי צריכה לרסן את עצמי שלא לאכול כמה מהן מיד. ככה. קרות. לא 'כפת לי מה.\n\n\nואם בא לכם שהיא תכין אותן עבורכם ואתם גרים בקרבתה- אז הצליח לכם! כי היא מבשלת בימי שישי המון סוגי תבשילים ואוכל ביתי, בריא ומושקע ומוכרת ישר מהסירים שבמטבח ( הנה ה\nתפריט השבועי\n). חוץ מזה יש לה קייטרינג שנקרא \n'זוטא'\n– שמלבד אירועים רגילים, מספק גם אוכל טרי בהתאמה ללקוח לאירועי משפחה קטנים וחגים.\n\n\nועכשיו \nדי דיבורים \nלכו תעשו קסמים…\n\n\nש ב ת קלה ושמחה לכם\n\n\nך\n\n\n\n\nל פ נ י\n\n\n \n\n\n \n\n\n \nא ח ר י\n\n\n \n\n\n\n\nקציצות עוף מעושנות וקסומות/\n~ 18 קציצות     עופרי זוטא\n\n\n\n\nך\n\n\n\n\n\n\n \nהוספתי לקציצות תרד מאודה כי התחשק לי קצת ירוק בעיניים. אפשר בלי אבל כדאי עם ואפשר גם לקצר תהליכים עם קפוא אבל להקפיד לסחוט היטב.\n\n\n\n\nאפשר לטגן אבל אני צליתי בתנור בחום גבוה ויצא מצוין\n\n\n1/2 קג' עלי תרד טרי\n\n\n 500 גר' חזה עוף טחון\n\n\n100 גר' חזה אווז מעושן קצוץ דק או טחון \nאו\n 80 גר' בייקון מעושן ללא התנצלויות- קצוץ דק דק\n\n\n2 ביצים\n\n\n1 בצל בינוני קצוץ דק דק\n\n\n1/2 כוס פירורי לחם\n\n\n1 כפית גדושה חרדל דיז'ון גרגרים\n\n\nמלח ופלפל טרי\n\n\nתרד מאודה בצ'יק צ'ק: במחבת רחבה דוחסים את כל עלי התרד וכף מים. מבלים מכוסה עד שנפח התרד יורד פלאים (כמה דקות), מערבבים וממשיכים לבשל על אש גבוהה וללא מכסה, עד שכל הנוזלים מתאדים ונשאר תרד מאודה לתפארת ואף 'סחוט'! לא לשכוח לערבב מדי פעם.\n\n\nמעבירים לקרש וקוצצים גס. מקררים מעט.\n\n\nמערבבים היטב את העוף הטחון עם כל שאר החומרים ומוסיפים גם את התרד הקצוץ. אני בשלב הזה אוהבת לטגן חתיכה קטנה על מחבת בכדי לבדוק שהתיבול מספק.\n\n\nיוצרים קציצות שמנמנות ו מטגנים \nאו\n מעבירים לתבנית משומנת קלות וצולים בתנור בחום הכי גבוה עד שמזהיבות משני הצדדים- בערך 15-20 דקות.\n\n\nאהבתי\n \nטוען...\n\n\n\n\nקשור",
  "https://bissim.com/2011/04/12/ktzizot-leeks/": "בורא פרי האדמה\n\n\nבשוק האיכרים אנחנו מחליפות מבטים. \nזו אהבה ממבט ראשון.\n\n\n\n\n\n\nבבית אני מחליטה על קציצות. בעדות מסוימות חג אינו חג בלי אלו\n\n\n\n\n\n\nצא ולמד\n\n\n לא מבינה את עניין 'רק החלק הלבן'- אני בעד הלבן והירקרק והירוק הבהיר וגם הירוק כל עוד הוא רך. באלו היה חלק ירוק כהה מאד קשיח ולכן לא.\n\n\nירק עם הרבה חול, הכרישה. חותכים באמצע לאורכה אבל משאירים את הבסיס מחובר- ככה אפשר לשטוף היטב ושלא יתבלגן. קוצצים.\n\n\n\n\n\n\n כולם מבשלים במים וסוחטים. אני לא בעד הרתחת מים (אין לי סבלנות) ולא בעד כיבוס ירקות שלא לצורך. לכן אני מאדה את הכרישה ומוסיפה לה בצל ירוק שיהיה לה עם מי לדבר\n\n\n\n\n\n\nביד חזקה ובזרוע נטויה  \n\n\nמתבלים ומערבבים\n\n\n\n\n\n\nאחד מי יודע?\n\n\nלא אחד כי אם 20 קציצות\n\n\n\n\n\n\nמה נשתנה?\n\n\nמטגנת\n\n\n\n\n\n\nלפחות יש יופי של נוף\n\n\n\n\n\n\nהללויה\n\n\n \n\n\n\n\nקציצות כרישה ועוף      \nבערך 20\n\n\nטעימות כל כך- קריספיות מבחוץ ורכות נימוחות בפנים. ניסיתי גם צליה בתנור ואפילו זה לא הרס אותן, אם כי לא היה את הקריספי של הבחוץ.\n\n\nלגרסה צמחונית- ניתן לוותר על העוף ולהגדיל את כמות הכרישה.\n\n\nאת החלקים הירוקים  שלא בשימוש \nאל תזרקו\n–\n זה יופי למרק. סבלנות אני אגיע גם לזה..\n \n\n\n600 גר' כרישה (משקל נטו של החלקים 'השמישים')- בערך 5 כרישות ג ד ו ל ו ת \n\n\n1-2 כפות שמן זית (אפשר גם לותר)\n\n\n6 ענפי בצל ירוק- קצוצים  \n\n\nחופן  פטרוזיליה קצוצה\n\n\nמלח ופלפל גרוס טרי\n\n\n2 מצות- מרוסקות דק דק (או פירורי לחם כ- 3/4 כוס)\n\n\n2 ביצים\n\n\n300 גר' עוף טחון (כרעיים)\n\n\nחותכים את הכרישות הנקיות בחתך אורכי (הבסיס נשאר מחובר) ושוטפים היטב מחול. קוצצים דק ומעבירים למחבת גדולה ורחבה. מוסיפים שמן זית ו- 1/4 כוס מים ומתבלים במלח. מאדים מכוסה כ- 10-15 דקות על להבה בינונית. מערבבים מדי פעם. כשרך, מוסיפים את הבצל הירוק הקצוץ, מערבבים ומבשלים עוד כדקה ללא מכסה על להבה גבוהה עד שכל הנוזלים נעלמו.\n\n\nמקררים.\n\n\nבינתיים, מרסקים את המצות במעבד מזון (כמות שוה של פירורי לחם תהיה בערך 3/4 כוס).\n\n\nכשהכרישה נעימה למגע מוסיפים את הביצים, העוף, הפטרוזיליה ופירורי המצה. מוסיפים מלח ופלפל ומערבבים בזרוע נטויה. העיסה רכה מאד אבל עומדים בפיתוי ולא מוסיפים עוד פירורי מצה- אתם לא רוצים קציצות מצה. העיסה תתייצב מעט בקירור. בשלב הזה כדאי לטגן חתיכה קטנה במחבת בכדי לבדוק תיבול וגם יציבות קציצתית (ככה תדעו האם חובה להוסיף עוד מעט פירורים או שלא). מצננים במקרר לשעה או יותר.  \n\n\nגם לאחר הקירור העיסה יחסית רכה וזה בסדר. מעצבים את הקציצות בעדינות בידיים רטובות מעט ומטגנים עד לזהוב.\n\n\nטעים נורא \nחם, פושר ואפילו קר.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/28/kzizafel/": "L\n\n\nטוב, כבר לא היתה שום ברירה אלא להתחיל ולרוקן את המקפיא אחרת אין סיכוי להכניס סיכה. עזבו להכניס, לסגור את הדלת. עזבו לסגור את הדלת, לפתוח אותה בלי לקבל מטח. קודם כל התחלתי בהוצאת כמה גושים של דברים שהיו פעם אוכל ועכשיו כבר לא הייתי מסתכנת איתם וממה שנותר בחרתי בעוף טחון. הרבה זמן לא הכנתי קציצות וקציצות הן תמיד דבר משמח. הפעם, רק בכדי שלא לשעמם את עצמי, החלטתי לשחק איתן כמו בפלאפל. מ\nריץ'\n ו\nרץ'\n יוצא \nריצ'רצ'\n מ\nקציצה\n ו\nפלאפל\n יוצא \nקציצאפל\n!\n  \nיצאו \nירקרקות\n, טעימות ומאד מאד פלאפליות\n.\n\n\nאם רוצים להיות טובים לישבן- אוכלים אותן עם הארוגולה מהגינה, שנותנת בי עין לא טובה כבר שבועיים מרוב הזנחה. אם אין ארוגולה עצבנית, גם אחת רגועה מהחנות תעשה את העבודה או סלט. וטחינה. טחינה זה חובה.\n\n\nL\n\n\n\n\n \n\n\nאם רוצים להיות טובים מסוג אחר מכניסים אותן חמות לפיתה או מגלגלים בלאפה או  סתם כך, בין שתי שכבות של לחם טוב עם טחינה וירקות או ארוגולה. ההיא, העצבנית. \n\n\nך\n\n\n\n\n \n\n\n\n\nקציצאפל   \nבערך 20\n\n\nמאחר ובפלאפל אין ביצים- לא הוספתי גם כאן. ואז כבר נכנסתי לשוונג ואמרתי שיהיה גם לכאלו שלא אוכלים גלוטן. אפשר לצלות בתנור בתבנית עם מעט שמן ואפשר לטגן- נחשו מה יותר טעים. אם צולים בתנור, כדאי להוסיף כפותיים של שמן-זית לתערובת (ולדעת שיוצא על הצד היבש).\n\n\nאפשר גם לגרר קישוא אחד פנימה, שיוסיף קצת עסיס\n\n\n1/2 בצל גדול\n\n\n2 שיני שום גדולות\n\n\nצרור קטן של פטרוזיליה\n\n\nצרור קטן של כוסברה (נורא כדאי אבל אם לא אוהבים המירו לעוד פטרוזיליה)\n\n\n1 קופסאת גרגרי חומוס מסוננת (425 גר')\n\n\n500 גר' עוף טחון ( לא חזה)\n\n\n1/2 כפית כמון\n\n\n 1 כפית מלח\n\n\nקוצצים במעבד מזון: בצל, שום, פטרוזיליה וכוסברה. כשקצוץ היטב, מוסיפים את החומוסים ומקצצים היטב. מעבירים לקערה גדולה, מוסיפים את כל היתר ומערבבים היטב. מטגנים חתיכה קטנה על מחבת קטנה, בכדי לבדוק תיבול ואם יש צורך- מתקנים. שומרים במקרר  30 דקות.\n\n\nמטגנים קציצות או צולים בתנור עם מעט שמן. \n\n\nעוד קציצות:  \nעוף 'מטוגנות' בתנור\n   \nקציצות שמעולם לא הגיעו ל'ביסים'!\n   \nקציצות ברוטב אדום\n\n\nףף\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/06/italian-mea/": "נמברטו הזכיר היום בבוקר את איטליה. פתאום בחישוב מהיר הבנתי שעברה לה כמעט שנה.\n\n\nיותר מאוחר, הסתכלתי בתמונות שתקועות על ההארד- דיסק וכן, גם נמצאות ברשימת הדברים שצריך לעשות תחת 'לפתח תמונות לונדון-איטליה'.  יואו… לקטקט אין כמעט שיער והוא בכלל זוחל ופרינצי עם שיני חלב…  החלטתי לעשות מעשה ואני מודיעה בזאת על יסוד פינה חדשה שתקרא 'פינת הנוסטלגיה'.\n\n\nעוד מעט יבוא קיץ חדש ואיתו הרפתקאות חדשות והקיץ ההוא, ידחק לפינה. כמעט חודשיים עם הילדים בוילה בטוסקנה, עם המון משפחה ואחיינים שבאו לבקר.  עם קשיים אבל גם עם הרבה שמחות.\n\n\nזהו, מעט מילים והרבה תמונות.\n\n\n\n\n\n\n\n\n\n\nאז כן, אוכל מקסים לא ממש מצאנו שם…הכי טעים היה בשווקים, פחות במסעדות. אח\"כ כולם אמרו \" אה.. זה ידוע שבטוסקנה אין אוכל טוב…אוכל טוב  זה בדרום!\"  ידוע למי?! ולמה לא ידעתי אני?!\n\n\nאז כמחוה לדרום ולקיץ המופלא והסוחט הזה ולאוכל איטלקי בכלל, הכנתי כדורי בשר בנוסח סציליאני. מסעדות איטלקיות המחשיבות את עצמן, לא יגישו את המנה הזו על פסטה, אלא כמנה ראשונה עם הרבה לחם טרי. וזה כמובן מומלץ מאד.\n\n\n\n\n\n\nכדורי בשר בנוסח סציליאני\n        או בקיצור:  קציצות ברוטב – בערך  18 קטנות\n\n\nאז מה עושה אותם סציליאנים?! תוספת הצנוברים והדמדמניות  שהן צימוקי זנטה קטנטנים ( בדקתי במילון וזה השם שלהם. ולא להתבלבל עם דומדמניות שזה משהו אחר…). מעבר לכך הם פשוט כדורי בשר טעימים ורכים ברוטב עגבניות סמיך.  ביום המחרת הם יהיו מעולים בתוך 2 פרוסות לחם טרי וקצת חריף (דומה למטבוחה!)\n\n\nרוטב עגבניות:\n\n\n 2 שיני שום- כתושות\n\n\n3 כפות שמן-זית\n\n\n1קופסאת שימורי עגבניות שלמות (800 גר.)-  מרוסקות במעבד- מזון\n\n\n1/2 כפית סוכר (או יותר, תלוי בסוג העגבניות וכמה שהן חמוצות…)\n\n\nמלח+פלפל טרי\n\n\nכדורי הבשר:\n\n\n500 גר. בשר בשר טחון\n\n\n2 פרוסות לחם חיטה מלאה- ללא קרום \nאו\n לחם רגיל\n\n\n2 שיני שום כתושות\n\n\n2 ענפי אורגנו טרי- עלים בלבד\n\n\nצרור קטן של פטרוזיליה – עלים בלבד\n\n\n2 ביצים\n\n\n5 כפות פרמזן מגורר\n\n\nחופן נדיב של צנוברים קלויים\n\n\nחופן נדיב צימוקי זנטה- דמדמניות  –  currants\n\n\n2 כפות מים\n\n\n2 כפות פרורי לחם\n\n\nמלח + פלפל טרי\n\n\n בסיר רחב ושטוח מחממים שמן- זית ומוסיפים את השום. אחרי כמה שניות (וזהירות לא להשחים את השום), מוסיפים את העגבניות המרוסקות והתבלינים. מביאים לרתיחה וממשיכים לבשל על אש קטנה, מכוסה למחצה .\n\n\nבינתיים מכינים את תערובת הקציצות.  מרטיבים את הלחם במים, סוחטים בעדינות וקוצצים היטב.  מעבירים לקערה עם הבשר הטחון. קוצצים עשבי תיבול ומוסיפים לקערה עם שאר החומרים. לשים היטב לתערובת אחידה ומתבלים.\n\n\nמחממים מעט שמן במחבת שטוחה ומטגנים קלות את הקציצות. מעבירים לסיר הרוטב ומבשלים יחד כ-25 דקות.\n\n\nמגישים עם זילוף של שמן- זית, קצת צנוברים ועוד פרמזן.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/01/19/meatballs/": "בריצה המטורפת אחר האוכל הבא, המתכון הבא, הניסוי הבא- נשכחים לפעמים מאכלים שעושים טוב בבטן, שהיו פעם אהובים מאד. לא פעם קורה שחברה מספרת לי שהכינה משהו ממתכון שנתתי לה ואני ממצמצת ואומרת 'זה ממני, את בטוחה?'. בקיצור יש כאלו שאני בכלל לא זוכרת וישנם את אלו שאני שמחה לשוב ולהזכר בהם. אחד מהם הוא מתכון ה'מיט בולס' שלי, שנהגתי להכין ה מ ו ן לפני משו כמו 7-8 שנים. מיט בולס הן סוג של קציצות, ברור. אלו הן הקציצות האלו שבאות ברוטב אדום ויושבות על תלולית של פסטה.\n\n\n\n\nבפעם ה\nאחרונה\n שראיתי את מיכל הקטנה, שמם של אלו השתרבב לשיחה. אח\"כ חשבתי שיהיה נחמד להזכר בהן וגם נזכרתי במחברת מתכונים שנתתי לה במתנה ביום שעזבה את ניו-יורק ואותי לאנחות. כתבתי 'יש לך עוד את המחברת שהכנתי לך? צריכה משם מתכון'-\n\n\nיכול להיות שביקשת ממני עכשיו לשלוח לך מתכון של המיט בולס שלך? לא אסרב.  \nשנים אני מחכה לתת לך כבר מתכון שתוכלי לנסות ולהכין בבית והנה נופלת בחלקי ההזדמנות פז שכזאת  \nבשר טחון, לחם מושרה במים או שמנת מתוקה- בערך 1/3 מכמות הבשר, בצל קצוץ, שום כתוש, ביצים (כמו שכתבת \"אל תשאלי כמה\"), פירורי לחם, פטרוזיליה קצוצה- מלאן, בזיליקום, טימין קצוץ או יבש, מלח פלפל, רסק עגבניות- מעט. לערבב הכל יחד.\n אם את כמונו, המשקיעניות, אז תוכלי לטגן אותן מעט, אם לא- ישר לרוטב העגבניות שבעמוד הבא: \nלטגן בצל ושום בשמן זית עם פלפל אדום יבש, להוסיף עגבניות מקופסא, מלח פלפל ומעט סוכר. גם בזיליקום טרי\n. \nאחותי, זוהי הזדמנות להודות לך על הפנקסון הזה שמשמש אותי לעיתים תכופות (כי תקעתי פעם בפנים איזה פתק עם מס טלפון שאני זקוקה לו מדי פעם) \nברצינות, כל פעם שאני שולפת אותו אני מברכת אותך ומתגעגעת לימים שהייתי אקסקלוסיב במטבח שלך… \n\n\nתקראו לזה קציצות, כדורי בשר או איך שתרצו. ממש לא משנה.\n\n\n\n\n\n\n\n\n \n\n\n\n\nמיט בולס של ימי ניו-יורק הנושנים\n\n\nמיט בולס 'אסליים' מכילים כמויות שוות של בקר, עגל ונו… החיה הזו שעושה אוינק אוינק \nאבל\n הרגישו חופשי לוותר על משהו או להשתמש רק בבשר בקר.\n\n\nהדבר היחיד שהייתי משנה מן המתכון המקורי שלי הוא  נוכחות הבצל ברוטב העגבניות. מעדיפה את שלי בלי אבל ניתן בהחלט להוספה.\n\n\n1 ק\"ג בשר טחון \n\n\n3 פרוסות עבות של חלה, ללא הקרום הכהה \n\n\n1 בצל בינוני- קצוץ דק\n\n\n2 שיני שום גדולות- מעוכות\n\n\n2 ביצים\n\n\nצרור פטרוזיליה- עלים בלבד\n\n\nחופן גדושה של עלי בזיליקום\n\n\nמעט תימין טרי או יבש\n\n\nמלח ופלפל טרי\n\n\n1 כפית גדושה של רסק עגבניות\n\n\n*פירורי לחם (רק במידה צריך)\n\n\nקוצצים היטב את עשבי התיבול. מרטיבים את פרוסות החלה, סוחטים מעט וקוצצים היטב. מעבירים הכל לקערה גדולה, מתבלים ולשים היטב עם הידיים לקבלת תערובת אחידה. * אם התערובת רכה מדי, מוסיפים מעט פרורי לחם. משהים במקרר לחצי שעה. בשלב הזה אני אוהבת לצלות חתיכה קטנה מהתערובת על מחבת קטנה וחמה ולבדוק תיבול. צרים כדורים ומטגנים בשמן החם משני הצדדים.\n\n\nלרוטב:\n\n\n1/4 כוס שמן-זית\n\n\n2-3 שיני שום קצוצות\n\n\n1 כפית גדושה רסק עגבניות\n\n\n1 קופסאת עגבניות מרוסקות = 800 גר' (אני משתמשת באלו שמגיעות שלמות וקלופות ומרסקת אותן)\n\n\nעלי בזיליקום טריים\n\n\nמעט תימין, מלח ופלפל טרי, צ'ילי פלייקס וטיפונת סוכר\n\n\nבסיר רחב מחממים מעט את השמן ומוסיפים את השום המרוסק. מערבבים כמה שניות, עד שהשום מתחיל להפיץ ריח (לא לשרוף או להשחים) ומוסיפים את רסק העגבניות. מערבבים ומטגנים עוד כמה שניות ומוסיפים את העגבניות המרוסקות והתבלינים. מביאים לרתיחה ומכניסים בעדינות את הקציצות. מבשלים מכוסה באופן חלקי כחצי שעה או עד אשר הרוטב מסמיך.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/01/07/ktzizot-mafroom/": ".   .   .\n\n\n\n\n חורף.\n\n\nסוודרים וצעיפים, תנור נפט של פעם (מעשן בתחילה אבל מפיץ חום ממכר בהמשך), שמיכות פוך ובקבוק חם, תה עם חלב בכוס גדולה. תמיד הייתי ילדת חורף למרות שנולתי לקיץ הקופח. בינתיים כבר לא ילדה אבל עדיין של חורף, שגורם לי לאהוב את הבית אפילו יותר מכרגיל, אם זה בכלל אפשרי.\n\n\n \n\n\n\n\n סיר קציצות עושה לי בית במלוא מובן המילה, מוציא ממני את אמא אווזה לטיול סביב האגם כשהילדים גודשים כפות אדומות בדרך לפה. אין הסבר לתופעה הזו, זה בלתי נשלט.\n\n\nהקציצות האלו רכות ונימוחות באופן קיצוני, מביאות טעמים מוכרים של קצת מפרום וקצת \nדודה\n ובאופן כללי משמחות לבב אנוש.\n\n\n.   .   .\n\n\n\n\n\n\n\n\n.   .   .\n\n\n\n\nקציצות בשר וסולת ברוטב אדום\n     כ-20\n\n\nלקציצות:\n\n\n1/2 ק\"ג בשר בקר טחון\n\n\n1 תפוח אדמה גדול- מבושל, קלוף ומעוך היטב (אפשר גם במיקרו)\n\n\nצרור קטן של פטרוזיליה + צרור קטן של כוסברה\n\n\n1 שן שום- כתושה\n\n\n1 כפית ראס אל חנות\n\n\n1/4 כוס סולת\n\n\n1 ביצה\n\n\nמלח ופלפל\n\n\nמערבבים את כל החומרים יחד.\n\n\nצרים קציצות מעוגלות ושטוחות ומטגנים בקלילות במחבת משומנת קלות, רק בכדי שיחזיקו צורתן ברוטב. מוציאים לצלחת ומכינים את הרוטב-\n\n\nלרוטב:\n\n\n3-4 שיני שום כתושות\n\n\nכ-3 כפות שמן\n\n\nמלח ופלפל גרוס טרי\n\n\n2 כפות גדושות רסק עגבניות (קופסא קטנה של 100 גרם)\n\n\n1 כף גדושה פפריקה גרוסה או פלפלצ'ומה\n\n\n1 כפית סוכר\n\n\n1/2 לימון קטן סחוט\n\n\n1/2 3 כוסות מים\n\n\nבסיר רחב מספיק בכדי להכיל את כל הקציצות בנוחות מחממים בעדינות: שום, שמן ומלח. אחרי כדקה מוסיפים את רסק העגבניות והפפריקה ומטגנים יחד תוך כדי בחישה כחצי דקה.\n\n\nמוסיפים מים, מתבלים בסוכר, לימון ופלפל ומביאים לרתיחה.\n\n\nמכניסים את כל הקציצות החתיכיות פנימה, מנענעים את הסיר מעט (זה קוד סודי שהן מבינות ומיד מסתדרות ומפנות מקום אחת לשניה), זורים עוד טיפל'ה מלח (כי תמיד איכשהו חסר קצת מלח) ומבשלים בבעבוע עדין ונעים מכוסה חלקית כעשרים דקות או עד שהרוטב מסמיך מעט והקציצות מבריקות וקוראות לכם 'בואו בואו אנחנו טעימות נורא'.\n\n\nהרוטב מסמיך עוד בהמשך לאחר שהקציצות נחות בו מעט, לכן אל תתפתו לצמצם אותו יותר מדי כי חראם על הקוסקוס/קינואה וכו' של הילדים. לא יהיה להם מספיק רוטב וחבל.\n\n\nאגב קינואה, אם תבשלו אותה פשוט \nככה\n ותגישו לילדים עם הקציצות האלו (נו כן ותקראו לזה פתיתים), תהיו מופתעים לטובה.\n\n\n\n\n.\n\n\n.   .   .\n\n\n \nמישהי כאן אוהבת קציצות!\n\n\nקציצות עוף בחומוס ודלעת\n\n\nקציצות עוף מעושנות\n\n\nקציצות עוף וכרישה\n\n\nקציצות עוף וחצילים בסילאן \n\n\nקציצאפל- קציצות עוף ופלאפל\n\n\nקציצות בשר ברוטב- מיט בולס\n\n\nכדורי בשר בנוסח סציליאני\n\n\nקציצות בשר פשוטות- צלויות בתנור\n\n\nקציצות ירוקות- צמחוניות\n\n\nקציצות כרובית\n\n\nקציצות דגים ברוטב\n\n\nקציצות דג וקישוא מטוגנות\n\n\n קציצות טונה של וקסמן\n\n\n.   .   .\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/03/01/spinach-lemon-meatballs/": ".\n\n\n.\n\n\nאיך שמתגנבת לי לראש מחשבה תמימה שהנה חורף שלם כמעט ועבר (עובדה אביב בחוץ) ואף ילד לא היה חולה פה השנה, איך שאני מחמיאה לעצמי בקטנה בלי שאף אחד ישמע חלילה שאיזו אמא נמרה אני, מביאה לעולם צאצאים חזקים ועמידים שכאלו, חיות טרף ממש. איך שאני עושה את זה, מצעד החולים פה נפתח. איך?! איך נפתחים כך שערי שמיים ושומעים כל מילה שאני מדברת עם עצמי??\n\n\n \n\n\n\n\n\n\n.\n\n\nוככה באמצע שאני עם זותי שמתגרדת ומלאת חברבורות מצמח רעיל וההוא שמזנב אחריי בגניחות וכאבי גרון, מגיע טקסט מיעל הלפרין ושאלוהים ישמור אותי יש גם תמונה. קציצות מעלפות שהכינה לה המטפלת, היא כותבת לי, כאלו שאני חייבת להכין גם.\n\n\n.\n\n\n\n\n\n\n.\n\n\nובכן חולים יקרים סורו הצידה, לאמא יש עבודה והיא צריכה להכין לעצמה משהו לאכול כי כידוע הצבא צועד על קבתו. וכי אם אין אני לי מי לי. וגם כי, כידוע, בפני קציצות אני לא עומדת רק יושבת.\n\n\nובגלל שכולי לב טוב ונשמה צחה, הנה אני חולקת את המתכון גם אתכם-\n\n\n.\n\n\n\n\n\n\n.\n\n\n\n\nקציצות עם תרד בלימון\n /   מילאדיס   כ-12 קציצות\n\n\nמילאדיס מתגוררת בצד השני של המפרץ, איפה שכללללל הישראלים גרים. היא עובדת אצל כמה משפחות כך שאני מניחה שאת המתכון הזה למדה מהן ולא מאמה האל סלבדורית. אז תודה לכן נשים יקרות באשר תהיו.\n\n\nהקציצות טעימות מאד גם בלי הרוטב ואיתו כפליים. זה לא ממש רוטב, רק  טעם חמצמץ ולא נראה לעין.\n\n\n.\n\n\n500 גרם בשר טחון (במקור בקר אבל לדעתי עוף יהיה נפלא)\n\n\n250 גרם עלי תרד\n\n\n1 ביצה\n\n\n1/2 כוס פירורי לחם או שיבולת שועל טחונה (אצלי היא נטולת גלוטן)\n\n\n1/2 כפית קינמון\n\n\nמעט אגוז מוסקט\n\n\nמלח ופלפל גרוס טרי\n\n\nלרוטב:\n\n\nמעט שמן-זית/ מלח ופלפל גרוס טרי\n\n\n5-6 שיני שום\n\n\nלימון בשל\n\n\nמאדים את התרד: מכניסים את העלים למחבת נקיה וחמה, מכסים ומבשלים על אש קטנה-בינונית. מערבבים פה ושם וממשיכים באידוי עד שהעלים מאבדים מנפחם ומתרככים.\n\n\nמקררים מעט וסוחטים.\n\n\nמערבבים יחד את כל מרכיבי הקציצות ויוצרים בידיים משומנות מעט כ- 12 קציצות שטוחות ועגולות. צולים בחום גבוה (220 צלסיוס/ 450 פרנהייט) כ- 20-30 דקות עד שהקציצות מזהיבות. מעבירים לנייר סופג.\n\n\nלרוטב:  במחבת רחבה, במעט שמן-זית ומלח,  מבשלים לאט את פרוסות השום. כשהן רכות סוחטים מעל את הלימון, מוסיפים את הקציצות ומתבלים בעדינות. מכסים ומבשלים יחד, רצוי להפוך באמצע את הקציצות כך שיטעמו מהרוטב משני צידן. לאחר כמה דקות, מסירים את המכסה ומגבירים את הלהבה- נותנים למעט הנוזלים להסמיך.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/11/02/peas-and-turmeric/": ".   .   .\n\n\n\n\n.   .   .\n\n\n\"מיסיס שילה יו לוק וורי טיירד\", נותן לי \nאסים\n איש התיקונים שלי תמונת מצב עדכנית, לאחר שסיים לאבחן את הצינור השבור שאחראי לנזילת המים. \"איי דונט לייק איט, סמת'ינג איז רונג!\" הוא קובע, מניד בראשו מצד לצד ובוחן אותי במבט עמוק ונוקב. אסים שהגיע לאמריקה כפליט מאוקראינה וראה כמה מלחמות ועצב, לכי ספרי לו על האיש שעבד הרבה מדי סופי שבוע וטס רחוק הרבה מעבר לרצוי, או על כמה דברים שלא הלכו בדיוק כמו שרצית .\n\n\nנו כן, עייפה אבל מי מאיתנו לא?~! ובחיי ששמתי קונסילר הבוקר ונראתי לעצמי בסדר. אבל אסים לא משתכנע- הוא מודאג, אני תמיד מחייכת והיום לא ושלא אדאג, הוא יתקן את הצנרת ביום חמישי והכל יהיה בסדר.  \"מיסיס שילה\", הוא אומר שניה לפני שהוא עוזב,  \"יו אר סאץ' א-נייס ליידי סו איי וונט יו טו בי היר פוראבר!\".\n\n\nאוי ואבוי אני חושבת כשאני סוגרת אחריו את הדלת,  אני הולכת למות ואף אחד לא סיפר לי.               ובכלל, איך זה שלא לימדו אותו את אסים, שלאישה לא אומרים כמה פעמים שהיא נראת לא טוב גם אם היא באמת נראת לא טוב?!                                                                                                                                     אבל אז באה דפיקה בדלת וכשאני פותחת אותה, זה הוא שעומד מעברה השני:   \"זה מתוק וזה יעשה אותך מחייכת\" הוא אומר ומושיט לי חצי אבטיח קטן עטוף בניילון \" אני אכלתי חצי והחצי הזה לך\".\n\n\nוכשהוא הולך, אני עומדת לי במטבח, קרני שמש חודרות מהחלון, מציצות בי אוכלת מהאבטיח האדום והמתוק שקיבלתי וחושבת לעצמי שוב על מחוות קטנות של נתינה ועל איך זה שאוכל יודע בתבונה שכזו, לשמח אנשים…\n\n\n.   .   .\n\n\n\n\n\n\n.   .   .\n\n\n\n\nקציצות קטנות באפונה וכורכום    \n30\n–\n40 תלוי בכם\n\n\nאין כמו סיר קציצות קטנות ורכות בכדי לשמח ימים, גם את אלו העייפים במיוחד. זו עובדה.\n\n\nכשפותחים פחית חלב קוקוס אך לא דרושה כולה, מקפיאים את הנותר בשקיות קטנות וכך יש מעט ממנו בשליפה מהירה- זה מוסיף טעם נהדר למרקים, תבשילים וכמובן שלקציצות.\n\n\n.   .   .\n\n\nלקציצות:\n\n\n1/2 ק\"ג בשר טחון\n\n\n1/2 כוס קוואקר (ולא יותר- אחרת הן נהיות עקומות מראה)\n\n\nחופן גדושה מכל אחד: פטרוזיליה וכוסברה\n\n\n1 ביצה\n\n\n2-3 שיני שום- כתושות\n\n\n1/2 כפית כורכום, מלח ופלפל גרוס טרי\n\n\nלסיר:\n\n\n1-2 כרישות- נקיות וחתוכות גס\n\n\n1 גזר- קלוף וחתוך קטן\n\n\n3 שיני שום- פרוסות\n\n\n1 כפית פפריקה, 1/2 כפית כורכום, מלח ופלפל גרוס טרי\n\n\nכ- 1/3 פחית חלב קוקוס\n\n\nמיץ מחצי לימון\n\n\n1 שקית אפונה קפואה (כ-400 גרם)\n\n\nחופן של פטרוזיליה ושל כוסברה\n\n\nמעט דבש\n\n\n—\n\n\nבמעבד מזון טוחנים היטב את הקוואקר עד שמתקבל קמח (לא חייב להיות אחיד או חלק לגמרי). מוסיפים את הפטרוזיליה והכוסברה וקוצצים דק. מעבירים לקערה ומוסיפים את כל שאר המרכיבים: בשר, ביצה, שום ותבלינים. לשים לתערובת אחידה ומניחים בצד.\n\n\nבסיר רחב מחממים מעט שמן ומזהיבים מעט את טבעות הכרישה. מוסיפים לסיר את הגזר ואת שיני השום, מתבלים היטב ( כאן נכנסים כל התבלינים!) ומערבבים. מוסיפים את חלב הקוקוס, מיץ הלימון וכ- 2 כוסות מים. מביאים לרתיחה, יוצרים קציצות קטנטנות ומכניסים בעדינות. מפזרים את עשבי התיבול הקצוצים מעל ומבשלים מכוסה, ברתיחה עדינה, כ- -30-40 דקות.\n\n\nמוסיפים לסיר את האפונה, מזליפים מעט דבש, מנערים קלות לכדי ערבוב וממשיכים לבשל, מכוסה למחצה בבעבוע עדין- עד שהנוזלים מסמיכים והאפונה רכה. טועמים ומתקנים תיבול- מעט חמוץ, מתוק או מלוח, אם צריך.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/02/22/tchulnt/": ".\n\n\nכל כך הרבה דברים אני אוהבת ב\nחמין\n– מאכל דשן, כבד וטעים ברמות-על שכמותו.  כל כך הרבה דברים טובים יש בו וגם אחד-שניים שקצת פחות\n\n\nנגיד הרגשת הכבדות מערפלת החושים שנופלת על הסועד בתום הסעודה ולפעמים אבוי, כבר במהלכה. הרגשה שהיתה יכולה אולי להיות נסבלת יותר לו רק הייתה בו בסועד מעט שליטה, לו רק יכול היה להפסיק בזמן הנדרש, עת השובע מפציע. אבל לא, רק קצת ועוד קצת ועוד ממש רק טיפטיפה. ואז, אפילו פתיחת כפתור המכנסיים לא יכול לעזור להרגשת ההתפוצצות הממשמשת ובאה…\n\n\nובלילה שבטרם, יעז נא מישהו לומר ששנתו ערבה וטובה עליו בעת שכל הבית נמלא ריחות נפלאים ומגרים מאין כמותם. ושהחשש שמא אין מספיק מים בסיר או שחום התנור גבוה מדי או דוקא נמוך מדי לא טורד וטורף את חלומותיו.\n\n\n.\n\n\n..\n\n\nתכיני חמין, אמרתי לה כשהיא התקשתה להחליט מה להכין לארוחת משפחה חורפית רב משתתפים. אין לי כוח לא לישון כל הלילה, היא אמרה.\n\n\nכן,  קשים הם חיי יוצר החמין! ומתוך הרצון לתבשיל חמיני, מתקתק ושחום, שיזכיר בחווית האכילה את הדבר האמיתי אבל יותיר את לילי רצוף שינה, חיברתי יחדיו את אלו בסיר גדול ונתתי להם את הזמן שלהם.  ממני אליכם- חמין מקסים בחמש שעות. מתנה. כי כזו אני, נשמה טובה.\n\n\nשתהיה שבת נפלאה!\n\n\n_                _               _               _              _\n\n\n\n\nחמין עוף שדורש רק 5 שעות!\n   5 בוגרים +4 ילדים חיסלו כמעט הכל..\n\n\nחברתי אצה להכין בעצמה והכינה מחצית הסיר עוף ומחציתו השניה בקר. פתרון מצוין לגיוון עבור קהל גדול. במקרה הזה ניתן לותר על עצמות המח.\n\n\nזמני הבישול ניתנים כמובן לשינוי בהתאם לצרכים אלא שאז יש להתאים את חום התנור למאורעות. אם אתם בתזוזה, ניתן להשאיר את הסיר על חום נמוך להרבה יותר שעות. ניתן גם להכין יום מראש ולסיים ביום שלמחרת.\n\n\n             *   *   *\n\n\nכ- 18 חלקי עוף (למשל 9 כרעי עוף מחולקים)\n\n\n4-5 עצמות מח\n\n\n2 בצלים גדולים- קלופים וקצוצים גס\n\n\n6 שיני שום – קצוצות גס\n\n\nמלח ופלפל גרוס טרי\n\n\n2 כפיות פפריקה\n\n\nמעט צ'ילי יבש\n\n\n1  רסק עגבניות קטן\n\n\n6 כפות רכז רימונים\n\n\n2 כפות חומץ בן יין\n\n\n~1/2 כוס צימוקים\n\n\n6-7 תפוחי אדמה- קלופים ופרוסים לרבע\n\n\n2 בטטות דשנות- שטופות היטב וחתוכות לנתחים גדולים\n\n\nמחממים תנור ל- 180 מעלות צלסיוס/350 פרנהייט.\n\n\nמתבלים היטב את נתחי העוף במלח, פלפל ובכפית אחת של פפריקה. מחממים מעט שמן בסיר או מחבת רחבה ומשחימים את נתחי העוף משני צידם. מוציאים את נתחי העוף לקערה ומוסיפים את הבצל, מערבבים ומבשלים על להבה בינונית. כשהבצל זהוב מוסיפים את השום והצ'ילי, מערבבים היטב ואחרי כדקה מוסיפים את רסק העגבניות. מבשלים כדקה בערבוב, מוסיפים את רכז הרימונים והחומץ, הצימוקים וכוס אחת של מים. מביאים לרתיחה ומבשלים כדקה נוספת.\n\n\nקולפים את תפוחי האדמה וחותכים לרבעים. חותכים את הבטטות לנתחים גדולים. מעבירים לקערה, מוסיפים כפית של שמן ומתבלים במלח, פלפל ובכפית הנותרת של הפפריקה. מערבבים היטב עד שהכל עטוף היטב בתבלינים.\n\n\nמעבירים את תפוחי האדמה, הבטטות, העצמות ונתחי העוף לסיר גדול גדול (כזה שמתאים לשהות בתנור) ושופכים מעל את תערובת הבצל המתובלת. מוזגים כוס מים נוספת לסיר, מזיזים קצת פה ושם ומכסים היטב במכסה. מעבירים לתנור לשעה ואז מנמיכים את חום התנור ל- 140 צלסיוס וממשיכים לאפות שלוש- ארבע שעות.\n\n\nאם אתם אוהבים תבשיל יבש, יש להעלות את חום התנור לקראת סיום בכדי שהנוזלים יתאדו.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/01/01/roasted-silan-chicken/": "לחזור לבית אחרי הרבה זמן, לפתוח את הדלת ולהריח את הריח הזה שבית מקבל כשהוא נשאר לבד. כשאין בו חיים, קר וריק.\n\n\nמשדה התעופה, אחרי מסע של 24 שעות אנחנו נוסעים ישר לסינית המשפחתית בכדי לשבוע ואולי בכדי לקבל חיוך מוכר. מתנחמים בטעמים המוכרים, בחלקלקות נודלס האורז הרחבים והחומים. אחר- כך עוצרים לקנות חלב, ביצים, לחם ירקות, בכדי שהמקרר לא יסנוור אותנו כשיקומו הילדים באמצע הלילה רעבים, עדיין בזמן אחר. מה זה?? שואל האיש, בוהה בעוף שלם שכוב בתחתית עגלת הקניות. האמת, אין לי מושג. אולי זו היכולת לקנות עוף אורגני שלם ב- 12 $ ואולי פשוט הצורך לריח של אוכל אמיתי בבית. כל אחד והריח שלו. אצלי זה עוף.\n\n\nבנתב\"ג, בעוד הילדים מתענגים על רגעי משפחה אחרונים, אנחנו נשלחים לבידוק נוסף עם שלושה תיקים אימתניים. מסתבר שלא בא טוב ברנטגן דברים עיסתיים חומים ו/או נוזליים. הם שולפים מכל תיק בזה אחר זה, שקיות מביכות של ממרח תמרים, סילאן, חלבה ומי ורדים. אני מרגישה כמו ברכה, ההיא שאחיותי ואני התארחנו אצלה לפני עידן ועידנים בצימר, שסיפרה לנו איך נסעה לאמריקה עם קופסאות טונה ולוביה כי אין שם מה לאכול.\n\n\nירון גיסי, הוא אלוף העוף בתנור שיש- הוא רוקח קסמים מעוף וסילאן וזהו. מתקבל עוף שחום ומתקתק, שמשמח לי את כל הגעגועים כולם. הכי נכון זה לאכול אותו עם הידיים, זה ידוע וכתוב בספר התרנגולות הגדול אחרי ה'עדיף לא לאכול תרנגולות כי הן חיות ממש חמודות אבל אם אין לכם ברירה..'\n\n\nולי ממש אין ברירה.\n\n\nך\n\n\n\n\n \n\n\n\n\nעוף בסילאן וזהו של ירון\n\n\nבשיטת העוף השלם- יוצא חזה עוף עסיסי בצורה מדהימה. אם אתם מאלו שעוף בשלמותו זה קצת יותר מדי עבורם, צולים נתחי כרעיים באותה צורה. \n\n\n*לעופות שאינם תושבי ישראל, מוסיפים גם מעט מלח מבחוץ ומבפנים-\n\n\n1 עוף חתיכי\n\n\nסילאן\n\n\nתפוחי אדמה קטנים\n\n\nשוטפים את העוף ומיבשים עם מגבת נייר. מעבירים לתבנית כשהחזה כלפי מעלה (*ממליחים מעט אם יש צורך) ומזליפים סילאן בנדיבות על כל צדדיו. כמה? ככה. נו כמה?? נגיד שתי כפות גדושות ותמיד אפשר עוד זליף קטן כשמכניסים את תפוחי האדמה, אם נראה שחסר..\n\n\nמעבירים לתנור שחומם ל- 200 מעלות צלסיוס/ 400 פרנהייט וצולים כעשרים דקות. מוסיפים את תפוחי האדמה לתבנית, נותנים ערבוב קטן, הופכים את העוף (עכשיו החזה כלפי מטה) ומחזירים לתנור.\n\n\nצולים כך עוד עשר דקות (סה\"כ 30 דקות בטמפ' גבוהה), ומורידים את חום התנור ל- 180 מעלות צלסיוס/ 350 פרנהייט. צולים כ- 45 דקות נוספות.\n\n\n– רצוי לתת עוד ערבוב קטן לתפוחי האדמה במהלך הצליה.\n\n\n– אם העוף משחים מאד, מכסים את חלקו העליון בחתיכת נייר כסף.\n\n\nמוציאים מן התנור ונותנים לעוף לנוח כעשר דקות לפני האכילה.\n\n\nאהבתי\n \nטוען...\n\n\n\n\nקשור",
  "https://bissim.com/2009/01/14/chick/": "לפעמים, כשאין על מה לדבר, עוברים לדבר על מזג- האויר.\n\n\nלי דוקא יש הרבה מה לומר  אבל מזג- האויר הזה שיש כאן  גורם לי להרגיש צורך לדבר עליו.\n\n\nאחרי הימים הקרים שעברו עלינו ושבודאי עוד ישובו, ה'אביביות' הזו מרגישה כמו מתנה. בדרך לטיול הבוקר של פרינצי הקטנה ושלי לבית הספר, ראינו בדלי סתיו שהתערבבו להם בענפים עירומים של חורף ואפילו עץ אחד שהתבלבל לגמרי והתחיל לפרוח. כמה יופי יש בטבע אמרתי לה ובתמורה קיבלתי הרצאה על מה ש'מיס מנסה'  המורה אומרת וגם דקלום ארוך ונחרץ באנגלית על אמא אדמה. \n\n\n \n\n\n\n\n\n\n\n\n \n\n\nכל אלו גרמו לי לחזור הביתה ולאסוף מרחבי הבית את הספרים של נייג'ל אהובי. רציתי לנסות עבורכם משהו חדש אבל איכשהו היום חלף והעוף שהתחלתי להכין, שינה כוונותיו והתרחק קצת מהמתכון המקורי. לכן נייג'ל יחכה עוד קצת. אני והוא נחכה עוד קצת  עד להיכרות רישמית, עמוקה ומחמיאה. \n\n\nבינתיים הרי לכם מתכון העוף הפשוט והטעים עד מאד. אפשר לדחוף בתוך פיתה, באגט או טורטיה או סתם כך לאכול עם אורז, לימון ועוד קצת נענע. אנחנו היינו טובים להפליא ובמפתיע אכלנו אותו רק עם סלט.\n\n\n \n\n\n\n\n \nעוף מוקפץ   \n  בהשראת נייג'ל\n\n\nעוף קליל, מהיר וחריף. עשבי התיבול יכולים להשתנות בהתאם למה שיש בבית. אם בא לכם לצלות על הגריל -השאירו את העוף בנתחים גדולים.\n\n\n600  גר. סטייק פרגיות\n\n\n1 לימון\n\n\n3-4 ענפי נענע- רק העלים\n\n\nחופן בזיליקום\n\n\nחופן שמיר\n\n\n3 שיני שום\n\n\n4 כפות שמן-זית\n\n\nקורט נאה של זעפרן\n\n\n1 כפית גדושה  צ'ילי אדום יבש- או לפי מידת החריפות הרצויה\n\n\n1 פלפל חריף ירוק קטן – ללא גרעינים\n\n\nמלח ופלפל (למקרה שחסר למישהו חריף!!!)\n\n\nמגררים  מן הלימון מעט קליפה וסוחטים את כולו. מרסקים את כל המרכיבים חוץ מהעוף בבלנדר, מעבד מזון או מכתש ועלי עד לקבלת תערובת אחידה. התערובת יכולה להיות בעלת מרקם חלק או גושי.\n\n\nחותכים את העוף לנתחים בינוניים של  בערך 2 ס\"מ.  מניחים בקערה עם התערובת הירקרקה ומשרים לחצי שעה. אפשר גם ליותר, כמובן.\n\n\nמחממים היטב מחבת גדולה או ווק. מוסיפים 1 כף שמן-זית ומטגנים – מקפיצים את העוף כ- 10 דקות עד שהוא  שחום ורך.\n\n\nמגישים עם פלחי לימון ועוד קצת נענע.\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/20/curry/": "זהו סיפור אהבה פשוט אך מורכב  בין עלמה נשואה ואמא, לסלב אנגלי שאינו חושק כלל בנשים. פשוט כדרכן של אהבות אמת ומורכב כדרכן של אהבות אפלטוניות.\n\n\nהעלמה היא אנוכי וסיפור אהבתי לנייג'ל סלייטר, איש האוכל האנגלי, התחיל לפני הרבה שנים בחנות ספרים קטנה ומקסימה בלונדון – העיר האהובה עלי בעולם. שם על הספה האדומה, בין מדפים עמוסים בספרי בישול, דיפדפתי לראשונה באחד מספריו וידעתי שזהו. זה לעולמים.\n\n\nהספר 'the kitchen diaries', הוא אחד מספרי האוכל היפים ביותר שראיתי והוא סיפור אהבה של איש לאוכל, לביתו, לגינתו ולשווקים. הספר הזה, הוא  המתנה הכי יפה שאוהב אוכל, שאינו פוחד לקרוא אנגלית, יכול להעניק לעצמו. חוץ מזה, יש לו עוד ספרים שעושים חשק לרוץ למטבח ולהתחיל לבחוש בסירים וגם \nאתר\n יפיפה שנותן הצצה קטנה לתוך חיי האוכל של מי שאני מגדירה כ'גורו האוכל האנגלי שלי'. \n\n\n החדשות המשמחות הן שבנתיים החלו להביא את ספריו לארה\"ב והיום ניתן להשיג את חלקם אפילו ברשת  \n'barnes & noble'\n.\n\n\n \n\n\n\n\n מתוך ספרו  'appetite' , בחרתי לחלוק אתכם מתכון של תבשיל קארי תאילנדי. כולנו כמובן מכירים את הקארי הירוק התעשייתי, אבל כמה מאיתנו עמלו להכינו מבראשית?!\n\n\n \n\n\n\n\n רשימת הקניות מפותחת באופן מעורר תהיות, אבל ההכנה עצמה קצרה וקלה. אז לא לדאוג. וכן, שוב פעם כוסברה. וכן, ממש ממש שווה את הטרחה.\n\n\n \n\n\n\n\nתבשיל קארי תאילנדי\n   ל-4\n\n\n\n\nוציטוט מהספר:  \n\n\nI love – adore- Thai green curries and have tried over the years to prune their long and intimidating ingredient lists, but to no avail. Everything is there because it needs to be\n\n\nI know it's a lot of shopping but there is not much cooking  involve. just do it\n\n\nבספר מוצעות מספר אפשרויות לגיוון. אני שילבתי בין עוף, דלעת, פטריות שיטאקי ופולי סויה, שאינם מרכיב אותנטי, אך עדיין מהוים תוספת סימפטית ביותר. בדיעבד העוף היה מיותר.  אפשר להשתמש ב 500 גר. שרימפס או דגים, חצילים, פטריות למינהן, תרד ובקיצור כל מה שבא. את השרימפס\\דגים אין צורך לטגן, רק להוסיף לנוזלים לאחר הרתיחה. 10 דקות בישול בלבד. את הירקות והעוף מומלץ להעביר טיגון קצר.\n\n\n\n\nסיר ירקרק שכזה בתוספת אורז לבן יהיה יופי של ארוחה.\n\n\n  4 גבעולי למון גראס- רק החלק הפנימי הרך\n\n\n6 פלפלים חריפים ירוקים קטנים- חריפות בינונית- נקיים מחרצנים וחתוכים\n\n\n3 שיני שום קלופות\n\n\n3 ס\"מ שורש ג'ינג'ר קלוף וקצוץ\n\n\n2 בצלי שאלוט- קלופים וקצוצים\n\n\nצרור קטן של כוסברה- עלים בלבד\n\n\n1 כפית גרירת ליים\n\n\nמיץ מליים שלם\n\n\nמעט רוטב דגים- nam pla\n\n\nפלפל שחור\n\n\nלהכניס הכל לבלנדר ולרסק היטב, עד לקבלת מחית אחידה. אני הוספתי מעט מים על- מנת לזרז תהליכים…\n\n\n \n\n\n\n\n \n\n\n2-3 כפות שמן צימחי\n\n\n8 פטריות שיטאקי קצוצות גס\n\n\nבערך 350 גר. של סטייק פרגיות- חתוך גס\n\n\n200 גר. דלעת- קלופה וחתוכה לקוביות\n\n\n1 כוס פולי סויה קלופים\n\n\n3/4  1 כוסות חלב קוקוס\n\n\n 3/4  1 כוסות ציר ירקות או עוף (אני הוספתי כוס מים)\n\n\nעלי כוסברה ובזיליקום תאילנדי (לא מצאתי)\n\n\nבמחבת רחבה ועמוקה מחממים את השמן ומטגנים קלות את נתחי העוף. אש גבוהה. כששחומים מעט, מוסיפים את קוביות הדלעת ומטגנים עוד כמה דקות. מוסיפים את הנוזלים וכ-5 כפות גדושות של התערובת הירוקה. מוסיפים את הפטריות, פולי הסויה ומלח ומביאים לרתיחה. מבשלים כ- 15 דקות, עד שהכל רך והרוטב מסמיך.  (שימו לב!  גם אם נדמה שהתבשיל מאד נוזלי , כדאי לטעום ולהרגיש. כמו- כן מסמיך עוד כשמתקרר מעט.)\n\n\nמגישים עם עוד כמה עלי כוסברה ובזיליקום טריים. \n\n\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/18/winterchic/": "כמו שכבר סיפרתי, האיש ואני ביחד משחר נעורים. ב- 93, נסענו עם סבא וסבתא (שלו) אלקה ושמעון לטיפול שורשים בלי הרדמה בפולין.  או אם תרצו 'טיול שורשים'.\n\n\nחזרתי עם טראומה ועם מיכל, בה התאהבתי ממבט ראשון. היא קיבלה טיפול שורש זהה עם בעלה אורי ואמו וקלטה אותי בוהה חליפות בה ובמגזין האוכל שקראה בטיסה. התחלנו לדבר על אוכל ולא הפסקנו בעצם עד היום הזה. היא  גדלה בבית שסבב סביב אוכל עם אבא אורפלי ואמא סורית. אצלה למדתי לאכול חריף, לחבב עד מוות קובה בכל צורה וטעם ולהיות נדיבה. הוריה לימדו אותי להכין 'לחמע בעג'ין' והביאו לי שמן זית ערבי בבקבוקים של קולה.\n\n\nלפני שבועיים קיבלתי ממנה במתנה קדירה יפיפיה מלאכת ידיה להתפעל. מי שאמר 'אל תסתכל בקנקן' היה קצת צדקן. בטח תסתכל. במיוחד כשהוא ממש יפה.\n\n\n \n\n\n\n\nיש דברים שממש קשה לצלם מעוררי חיך. זה לא בלתי אפשרי, רק ממש ממש קשה. למשל קדירות. אבל לעומת מראן החום, הן מקור בלתי נדלה של טעמים, רכות וכן, גם נוחות. מכינים ומכניסים לתנור והאוכל מחכה לאורחים ולא להיפך. גם אם מאחרים לא נורא. העיקר שיש נוזלים שישמרו מפני יובש.\n\n\nניסיתי לצור קדירה מתובלת וללא פירות יבשים, כי אחרי ט\"ו בשבט יש קצת רוויה. הגזרים המקסימים האלו נכנסו גם הם פנימה. \n\n\n \n\n\n\n\nקדירת עוף בתבלינים,כוסברה וסילאן\n\n\nתבשיל עם הרבה נוזלים שזועק לחלה בשביל הרוטב!\n\n\n4 כרעי תרנגולת חצויים\n\n\n1 כפית מכל תבלין: כמון, קינמון, פפריקה- כולם טחונים\n\n\n1/4 כפית מכל תבלין: ציפורן טחונה, פלפל אנגלי טחון,  צ'ילי אדום יבש\n\n\n1/4 כוס שמן-זית\n\n\nמלח ופלפל שחור טרי\n\n\n1 בצל קצוץ\n\n\n1כפית ג'ינג'ר טרי קצוץ\n\n\n5-6 שיני שום קצוצות או פרוסות\n\n\n1 צרור כוסברה קצוץ\n\n\n3 כפות גדושות של סילאן\n\n\nחצאי תפוחי- אדמה\n\n\nגזרים או ירקות שורש אחרים\n\n\nבקערה קטנה מערבבים את שמן- הזית עם כמון, קינמון, פפריקה, ציפורן, פלפל אנגלי וצ'ילי. מורחים את חלקי העוף ומכניסים למקרר ללילה. (אם אין אפשרות, משרים לשעתיים.)\n\n\nלמחרת- מחממים סיר גדול. מתבלים את חלקי העוף  במלח ופלפל טרי ומשחימים משני הצדדים. מוציאים לקערה ומטגנים את הבצל עד שמזהיב. מכניסים לסיר את תפוחי האדמה ומתבלים שוב במלח ופלפל. מעבירים את העוף לסיר ומפזרים מעל את השום, הג'ינג'ר והכוסברה. מוסיפים את הגזרים. מתבלים שוב במלח ומזליפים סילאן.\n\n\nמוסיפים כוס מים ומביאים לרתיחה. מכסים ומעבירים לתנור ל- 3-4 שעות. מתחילים בטמפ' של כ- 150 מעלות צלסיוס\\ 300 פרנהייט ואחר-כך מנמיכים. מדי שעה מזיזים מעט את התכולה ומרטיבים ברוטב. לקראת הסוף, טועמים ומתקנים תיבול.\n\n\n\n\n \n\n\nהסגלגלים אלו הם תפוחי-אדמה\n\n\n\n\n \n\n\nהסטודיו של מיכל\n\n\nמשתלת הכפר, כפר-אז\"ר.  03-535-1115 \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/06/13/shawarma/": ".\n\n\n\n\n\n\nאהבה גדולה אני אוהבת אותה. והיא אותי, כך אני חושבת.\n\n\nאחרת איך יכול להיות שכל כך הרבה שנים אנחנו שומרות אמונים זו לזו, מתרגשות, נפעמות, חולמות, שמחות זו בזו?\n\n\n.\n\n\n\n\n.\n\n\nמאחר ושאר דרי ביתי שמחים בה אף הם, היא מככבת על שולחננו בגרסא הביתית והיותר שפויה, לעיתים קרובות\n\n\n.\n\n\n\n\n.\n\n\nמתבלים, צולים, פורסים דק, דוחסים היטב בפיתה, מוסיפים קצת טחינה וסלט עשבים ומרגישים שמח.\n\n\nאפשר כמובן לותר על הפיתה\n\n\n.\n\n\n\n\n.\n\n\n\n\nשווארמה ביתית\n\n\nמעולה לתבל מראש ולהשאיר במקרר בכדי לתת לעוף הזדמנות לקלוט טעמים. אם יש רק רבע שעה כי ככה זה בחיים, גם יהיה בסדר.\n\n\nמאחר ואין כמעט שומן בעניין, צריך ונחוץ מחבת מהזן הלא נדבק.\n\n\nק\"ג פרגיות = בערך  8 כרעי תרנגולת נקיים מעור ומעצמות – ותעשו טובה תשאירו את השומן על העוף..\n\n\n1 כף שמן\n\n\n3/4 כפית הל טחון\n\n\n1/4 כפית של: כורכום, כמון, פפריקה\n\n\nמלח ופלפל גרוס טרי\n\n\nזורים את תערובת התבלינים והשמן על נתחי העוף ומערבבים היטב  היטב בידיים, כך שיצופו באופן אחיד. שומרים במקרר עד 24 שעות מראש. מוציאים מהמקרר חצי שעה מראש בכדי שלא יהיה קר מאד בעת הצליה. מתבלים במלח ובפלפל ממש לפני הצליה.\n\n\nצולים את העוף בפעמיים\n (בכדי שלא להעמיס מדי את המחבת ולקבל עוף מאודה)- \nמחממים היטב מחבת רחבה\n מהזן ה'לא נדבק', מניחים עליה כארבעה נתחי עוף ומכסים. צולים על להבה גבוהה עד שהעוף מזהיב בצידו התחתון ואז הופכים לצד השני. לפעמים צריך להפוך שוב פעם או פעמיים בכדי לאפשר לעוף לסיים את בישולו.\n\n\nצליה על להבה גבוהה ומכסה, מאפשרת לנתח (בתנאי  שהקפדתם לחמם היטב את המחבת ולא העמסתם יותר מדי בשר בפעם אחת) להצלות מבחוץ ולהתאדות מבפנים. בדרך זו, העוף יוצא זהוב וארומטי מבחוץ ורך ועסיסי מבפנים.\n\n\nמחכים דקותיים שלוש בטרם חותכים את הבשר. מעבירים לקרש חיתוך  ופורסים דק ככל שניתן.\n\n\nסלט של בצל ופטרוזיליה:\n\n\nחוצים מחציתו של בצל קלוף ופורסים דק.  זורים מעל מלח, מערבבים טוב טוב עם האצבעות ומניחים בצד. קוטפים עלי פטרוזיליה טריה מצרור קטן ומוסיפים לבצל יחד עם סומק. מערבבים.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/24/tbi/": "אללי על השבוע הזה.\n\n\nביתנו נפל קורבן לוירוס קטלני ומרושע.  ובשעה שאת עצמך רק רוצה למצוא מנוח לגופך הדואב, שמך מצטלצל ברחבי הבית, מלווה לרוב ברטינות או טרוניות. וערימות  של כביסה וכלים. והעייפות והרעש הזה הבלתי פוסק של שמך באויר.\n\n\nובתוך כל המהומה חברים נושנים  שלא ראינו שנים, ענת וירוני.  זה גרם לי לחשוב, איך חברויות הן קלות כשצעירים.  אולי כי זה בערך הדבר היחיד שאתה עושה כשאתה ממש צעיר. אולי כי אין עייפות החומר ואולי כי זה באמת יותר קל. וגם אם לא מתראים שנים וגם אם לא מעודכנים בכל הפרטים, הכל מרגיש נוח. כמו נעלי בית אהובות.\n\n\n\n\nובין מוטרין אחד למשנהו, וקינוחים וה\"אממאאא\" הבלתי בלתי פוסק באוזניים, הכנתי סופסוף את התבית המיוחס. את המתכון שלחה לי תמר והוא של סבתא של חברה שלה והיא אמרה לי שאני \nחייבת\n לנסות -זה טעים ממש. והיא צודקת.\n\n\n \n\n\n\n\n \n\n\nאחרי שבוע של בית מלא, היום זה רק אני והגמדה עם הפריחה. יש לה פריחה ויראלית על הפנים ויש פריחה בחוץ. שתיהן זמניות אבל רק אחת שוה צילום…\n\n\n \n\n\n\n\n\n\n\n\n \n\n\nאז זהו, אני מתכוונת למלא מצברים, להתעודד ולעודד ולשלח אליכם את המתכון הכה טעים, ביתי ומנחם הזה. הוא יהיה מעולה לפסח לאילו מבינכם שאוכלים קטניות וימלא את הבית בריחות קסומים…\n\n\n\n\nתבית       \n לא מבית אמי אלא מבית סבתה של אוריטל ובחסותה הנדיבה של תמר מניו-יורק\n\n\nזהו תבשיל עוף ואורז מתובל בבהארת, שלו גרסאות אינספור. את התבשיל מניחים ללילה שלם בתנור ובבישול האיטי הזה, הוא מקבל איכויות של חמין. למחרת יהיה לכם סיר עם עוף שחום, אורז רך ומתובל, תפוחי אדמה נימוחים ושכבה של אורז חרוך בתחתית. יהיו ריבים על זה בטוח.\n\n\nכמובן שאי אפשר בלי מעט שינויים..  אני הוספתי לאורז עדשים. לא תבית אורגינלי אבל זה נתן אופי של מג'דרה מתובלת שמאד מאד אהבתי. במקורי גם הופיעו רבעי בטטה וביצים שחסרו בביתי, אז לשיקולכם.\n\n\n\n\n\n\n\n\n\n\n** ורק עוד 'הארה' אחת- שימו מלח בנדיבות. האורז ותפוחי האדמה צריכים הרבה ממנו.\n\n\n 5  כרעי עוף מחולקים (או 8-10 נתחים איזשהם של עוף)\n\n\n1 בצל גדול פרוס\n\n\n1/4 כוס שמן\n\n\n2-3 כפות רסק עגבניות\n\n\n3 כפות בהארת (לא, לא טעות. אפשר פחות אם נבהלים…) ואני גם הוספתי על זה כפית קינמון\n\n\nמלח ופלפל טרי\n\n\n1 כף כמון\n\n\n1 כף פפריקה\n\n\n1/2 2 כוסות אורז שטוף היטב ( אני שמתי 3/4 כוס עדשים והשאר אורז בסמטי)\n\n\n4-5 תפוחי אדמה – קלופים וחתוכים לרבעים\n\n\nבסיר גדול מטגנים את הבצל בשמן עד לשחום מאד. מוסיפים תבלינים ורסק עגבניות ובוחשים היטב. מוסיפים כוס מים ומביאים לרתיחה. מכניסים את חלקי העוף ומבשלים על אש קטנה כ- 15 דקות על כל צד (כלומר הופכים באמצע) מכוסה. מוציאים את חלקי העוף ומכניסים את האורז (או אורז+ עדשים) +1/2  2 כפיות מלח ומערבבים היטב.  מוסיפים גם תפו\"א\\ בטטות.\n\n\nכעת אתם עומדים בפני דילמה…\n\n\nהחלק התחתון של התבשיל יהיה קריספי ושחום ביותר- רוצים את האורז כזה או את תפוחי האדמה?!\n\n\nעוד משהו למחשבה- אני הנחתי את העוף למעלה. הוא יצא שחום ופוטוגני אבל טיפונת יבש. אם רוצים אותו מאד עסיסי, אולי כדאי להניח אותו בינות לאורז. (כלומר, לכסות אותו בשכבת אורז)\n\n\nמוסיפים 1/2  2 כוסות מים, מחזירים את העוף לסיר, מביאים לרתיחה ומבשלים מכוסה על אש נמוכה  כ- 30 דקות.\n\n\nמוסיפים ביצים אם רוצים ומכניסים ללילה בתנור. חום של 100 מעלות צלסיוס\\ 200 פרנהייט.\n\n\n\n\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/01/17/chichen-brownrice/": "דניאלה- זה לך!\n\n\nך\n\n\n\n\nף\n\n\nמסוף השבוע בסונומה עם הברוטמנים, זכורה לי בעיקר מתקפת הכינה נחמה וכל קרובי משפחתה הנאמנים על ראשה של בתי. וזה לא פייר, כמו שאוהב הנמברטו להלין, כי היה הכי כיף ומשפחתי ונעים. ובעיקר לא פייר, כי מאז אין כמעט שבוע או שניים שאני לא מכינה בו את העוף-עם-אורז-חום של יעל  בתצורה זו או אחרת.  בדיוק כמו זה שהכינה לנו שם בערב. היעל הזו, שיכולה לארח נונסטופ מבלי להתעייף ולהתמאס ושיש לה אוכל כזה ביתי ומנחם.\n\n\nי\n\n\n\n\nף\n\n\nמה שנחמד בתבשיל הזה, מעבר לעובדה שהוא מוכן לנבירת מזלג תוך  שעה וחצי, היא העובדה שאולי אפילו הילדים שלכם יתחילו לאכול אורז חום אם הם עדיין לא.  כי כמו שיעל אומרת, האורז הזה נהיה ממש כמו \nפתיתים\n.\n\n\nעוף ואורז חום (מלא) של יעל ה.  \n4 מנות\n\n\nכמה דברים לידע כללי:\n\n\nלא רוצים את התבלינים האלו- לא צריך. שימו מה שבא.\n\n\nאל תוותרו על תפוחי האדמה, למרות שיש אורז אז מה צריך גם אותם. הם יוצאים רך רך ונימוח.\n\n\nכמות האורז לשיקולכם. אני התבייתתי על כוס אחת, אחרת אני ממשיכה לחפור בזה עד תום, פשוט לא מתאפקת. אפשר להגדיל את הכמות אבל כדאי עוד קצת מלח ותבלינים. ולא, \nאף אורז חום (מלא) אחר חוץ מזה \nה ע ג ו ל\n.\n אחרים לא נותנים את אותה תוצאה!\n\n\nאחרי הפעם הראשונה, תתחילו להתנסות. אצלי כבר היו בטטות ודלעת וסלקים וחומוסים.. מה לא. אבל קודם תנסו רגיל, בשביל הטעם היעלי הביתי.\n\n\nל\n\n\n\n\nף\n\n\n\n\nזה לא התבשיל לבישול ארוך, שכן האורז יהפך לדיסה. \nזה הזמן- זו הטמפרטורה\n. יוצא רך רך אבל עם נגיסה קטנה בסוף.\n\n\n4 כרעי עוף- חצויים (ניתן להוריד לחלק את העור אם זה ממש בדמכם)\n\n\n1 בצל קצוץ גס\n\n\n1 כוס אורז חום (מלא) \nעגול\n*-שטוף\n\n\n4 תפוחי אדמה גדולים- קלופים וחצויים\n\n\nתערובת תבלינים: 1 כפית פפריקה, 1/2 כפית כמון, 1/2 כפית כוסברה טחונה, 1/2 כפית כורכום\n\n\n1/2 1 כפית מלח\n\n\nפלפל גרוס טרי\n\n\n1/2  2 כוסות מים  **\n\n\nמחממים תנור ל-220 מעלות צלסיוס/425 פרנהייט.\n\n\n** כמה תגובות ציינו שכמות המים היתה גדולה מדי, בעוד שלחלק (כמו גם לי) הכמות היתה מצוינת. אי לכך, ניתן להתחיל עם כמות מים קטנה יותר ולהוסיף בהמשך ע\"פ הנדרש.\n\n\nמערבבים יחד את התבלינים עם המלח והפלפל.\n\n\nמתבלים את חלקי העוף ותפוחי האדמה בשתיים וחצי כפיות מהתערובת. מניחים בצד.\n\n\nמחממים מעט שמן בסיר כבד ומזהיבים את הבצל בחום גבוה. כשהבצל מוכן, מוסיפים את האורז ושארית התבלינים ומערבבים היטב. מוסיפים לסיר את העוף ותפוחי האדמה ואת המים. נותנים עוד זירזוף מלח מעל ומביאים לרתיחה. כשרותח,  \nמכסים\n ומעבירים לתנור המחומם ל-60-70 דקות.\n\n\nמוציאים ובודקים. בעיקרון בשלב הזה כל המים נספגו באורז והעוף רך ומוכן. בכדי שתהיה מעט רטיבות, אני מוסיפה כעת 1/4 כוס מים, מכסה ונותנת לזה לעמוד כעשר דקות, לנוח. אם מידת היובש/רטיבות מקובלת עליכם, ניתן לדלג על השלב הזה ומיד לחפור בעליצות בסיר.\n\n\n\n\nך\n\n\n\n\nשיהיה יופי של שבוע!\n\n\nהילה\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/04/27/kabbab/": "את מירב מצבורי האנרגיוה שלי רוקנתי בימים האחרונים על מציאת פתרונות לסילוק האורחים הלא קרואים שדרים בביתנו. מסקנה: ריסוס נגד פישפשים על יצורים שאינם כאלו- ממש, אבל ממש לא עוזר.\n\n\nמאחר ויום העצמאות בפתח ולא רוצה לאכזב את מיליוני קוראי, פיניתי את עצמי היום להכנת הקבבים שלי, שהם קבבונים קטנים ממולאים בגבינת עזים ועשבי תיבול. נשמע מפולצן אבל טעים בטירוף. אם מישהו לא מערבב חלב ובשר וזה למרות שאין מצב שהפרה היא האמא של העז ולהיפך, אזי הקבבונים עצמם מספקים בהחלט.\n\n\nאני לא בשוונג להפליא בשבחיהם אבל שיהיה  ברור דבר אחד- אם נגיד אתם הולכים למנגל שבו כל אחד מביא משהו ואתם מביאים את אלו, אתם כוכבי האירוע. כי תבינו, הגבינה שבמרכז נמסה ויוצרת מן רוטב חמים ומלא טעם לבשר. תענוג בפה.\n\n\nיום העצמאות שמח, חברים.\n\n\nמשפט היום:  נמברטו בא בריצה מהגינה:  \"אמא, בואי מהר… קבבה אחד מוכן\" (אחד הפכתי לפני האחרים)\n\n\n לפני שמתחילים:\n\n\n1. את פטנט הוספת המים למדתי מהאמא הלבנונית של שרון. זה מאחד את הבשר. בשום אופן לא שמים ביצים או פירורי לחם. את זה תשאירו לקציצות.\n\n\n2. כשתערובת הבשר מוכנה- מחממים מחבת קטנה וצולים עליה קציצונת אחת דקה כמו פיתה. אם חסר תיבול, זה הזמן לגלות את זה, לא כשיש לכם קבבים מוכנים ואורחים. וכמעט תמיד חסר מלח.\n\n\nולעסק סרג'יו-\n\n\n\n\nקבבונים במילוי גבינת עזים\n\n\nהכמות המתקבלת היא 12 קבבונים ואלו נטרפו בצ'יק וצ'ק על-ידי משפחתי הקטנה. שכמהה לעוד, כמובן. אי לכך אני ממליצה לפ ח ו ת  להכפיל את הכמות.\n\n\n וכן, נא לאכול את זה מיד, כשזה עוד חם.\n\n\n140  גר. גבינת עזים רכה\n\n\n2-3 כפות של עשבי תיבול קצוצים -כל שחפצה נפשכם אבל אל תוותרו על נענע ובזיליקום\n\n\nמלח ופלפל טרי\n\n\n500 גר. בשר טחון- בקר או ערבוב של בקר וכבש או שומן כבש\n\n\n צרור פטרוזיליה קצוץ דק\n\n\n1/2 בצל בינוני- קצוץ הכי דק שאתם יכולים. ולא. לא בפוד פרוססור! (זה מוציא לבצל את המיץ ועושה מזה מרק)\n\n\n1/2 כפית קינמון\n\n\n1/2 כפית כמון\n\n\n1/4 כפית הל\n\n\n2 חופני מים\n\n\nחופן קטן של צנוברים\n\n\nמערבבים את הגבינה עם עשבי התיבול, המלח והפלפל. שומרים במקרר.\n\n\nמערבבים את תערובת הבשר, הפטרוזיליה, התבלינים, המים (!) והבצל. אם הבשר לא שמן רצוי להוסיף 'שלוק' שמן -זית לתערובת. מחממים מחבת קטנה ובודקים עם חתיכה קטנה את התיבול- ראו הערה  מס. 2 למעלה.\n\n\nחוזרים לגבינה ויוצרים כ- 12 כדורים קטנים.\n\n\n\n\n\n\n\n\nכמנהג הקובות, יוצרים מעטפת מתערובת הבשר וממלאים בכדור הגבינה.\n\n\n מה עושה מי שלא הכין קובה בחיים שלו ולא יודע מה אני רוצה ממנו?!\n\n\n\n\nעושה ככה-\n\n\n\n\n פותח כדור של תערובת בשר לפיתה דקה, מניח במרכז כדור גבינה וסוגר את המעטפת החיצונית.\n\n\nמשטחים טיפה לצורת קציצה. שומרים במקרר עד לשעת היעד. צולים על הגריל או על מחבת פסים כשאר הקבבים בעולם.\n\n\nודיר-בלאק לא ליבש להם את הצורה.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/17/musaa/": "בשעה שבארץ הקודש כבר עברו לעסוק בטרדות חג הפסח הממשמש ובא, אנחנו עדיין חגגנו את פורים. סביר להניח שגיסי הרב הצדיק, לא היה מאשר את גירסת המגילה המאולתרת שלי בכיתה של פרינצי אבל עשינו מסיכות, חילקנו אזני- המן והעיקר לימדנו את הגויים איך עוד פעם ניסו להתנכל לנו ואיך ניצלנו ועשינו מזה חג.\n\n\nכן, חלק מהמעלות בלהיות רחוק זו היכולת לקבוע לוחות זמנים קצת שונים ויותר מתחשבים. לכן בסופהשבוע היתה המסיבה. הילדים הכינו מסיכות ורישרשו כיאה לשמע שמו של המן בסיפור המגילה. הם שמעו שוב איך באו להורגנו, איך ניצלנו ועשינו מזה חג.  היו גם ריקודים, החלפת משלוחי מנות  וכמובן שהיה גם אוכל.\n\n\n\n\n\n\n כי למרות שאמרנו שהחג הזה הוא של הילדים והם המרכז ולא עומדים במטבח,  צריכים גם לאכול משהו. לא ככה?!\n\n\nאז הוחלט על אוכל ישראלי וכל אחד הביא מה שעלה לו בראש. היתה פשטידה של אורית, בורקס גבינה של יעל ואזני המן עם תמרים וקצח של מירי. אמיר הכין חומוס אפוי בתנור עם יוגורט ופיתות קטנות, תמר סלט ירקות ואני דאגתי למוסקה עם רוטב של יוגורט ונענע ולטחינה ירוקה.\n\n\nמשתה טעים ביותר.\n\n\nמשונה איך בסופו של דבר, הארוחות האלו שכל אחד מביא איתו משהו הן החמודות מכל.\n\n\n\n\n\n\n בואו נאמר את האמת – מוסקה זה ימבה עבודה. החדשות הטובות הן שיוצאת כמות גדולה ושזהו יופי של אוכל לקהל.\n\n\nועוד כמה הבהרות:\n\n\nהפעם הכנתי אותה בשילוב עם בשר כבש ולמדתי שאני אישית מעדיפה אותה רק עם בשר בקר.\n\n\nלא חובה להמליח את החצילים. אני ממליחה. למה? כי ככה אמא שלי לימדה אותי וחוץ מזה הם יוצאים יותר טעימים עם תיבול מראש. ישנה דיעה רווחת, שהמלחתם מוציאה מהם מרירות ואני אומרת- חצילים הם כמו אנשים. מי שמריר, מלח לא יעזור לו.\n\n\nבמקום לטגן את החצילים, אני צולה אותם בתנור. חוסך קצת שמן.\n\n\n\n\n\n\n\n\nמוסקה עם רוטב נענע               \nהתבנית שלי:  26 *26 ס\"מ\n\n\nמצוין להכין יום לפני לחמם היטב לפני ההגשה. המוסקה יציבה יותר ואפילו קלה יותר לחיתוך.\n\n\n 3 חצילים\n\n\n4-6 כפות שמן- זית\n\n\n1/4  1 ק\"ג בשר בקר טחון\n\n\n1 בצל גדול קצוץ\n\n\nמלח ופלפל טרי\n\n\n2-3 שיני שום כתושות או קצוצות\n\n\n2 כפיות קנמון\n\n\n1/2 כפית מכל אחד:  אגוז מוסקט, תימין  וסוכר\n\n\n בסוף הארוחות האלו שכל אחד מביא איתו משהו, הן החמודות מכל.\n\n\nצרור קטן של פטרוזיליה קצוצה- רק אם רוצים\n\n\n1/4 כוס יין לבן\n\n\n100 גר' רסק עגבניות + 1/2 כוס מים\n\n\nחופן צנוברים קלויים – רק אם רוצים\n\n\n3 תפוחי- אדמה קלופים ופרוסים דק\n\n\nלבאשמל:\n\n\n4 כפות קמח\n\n\n3 כפות חמאה\n\n\n2 כוסות חלב\n\n\nמלח ואגוז מוסקט לפי הטעם\n\n\n2 ביצים\n\n\nמחממים תנור לחום מקסימלי.\n\n\nפורסים חצילים לפרוסות  בעובי של ס\"מ וממליחים. משאירים בצד ל- 10 דקות. סוחטים קלות ומניחים בשכבה אחת בתבנית גדולה. מברישים בשמן- זית משני הצדדים וצולים בתנור כחצי שעה או עד שהחצילים מתרככים. בדר\"כ יש לחזור על התהליך כפעמיים.\n\n\nהחצילים אינם צריכים להיות חומים אלא רכים.\n\n\nבינתיים, משחימים את הבשר במחבת רחבה על להבה גדולה עם 1-2 כפות שמן זית. גם התהליך הזה יכול לקחת פעמיים בשל כמות הבשר הגדולה. מוציאים את הבשר למסננת להוצאת שומנים ונוזלים מיותרים.\n\n\nבאותה מחבת מחממים עוד 1-2 כפות שמן ומטגנים קלות את הבצל הקצוץ. כשהבצל זהוב ורך, מוסיפים את השום ומאדים כדקותיים. מחזירים את הבשר למחבת ומתבלים. ממשיכים לבשל עוד כמה דקות תוך כדי ערבוב ומוסיפים  את היין. 'מצמצמים' עד שהיין נעלם כמעט לגמרי ומוסיפים את רסק העגבניות והמים, הפטרוזיליה והצנוברים. ממשיכים בבישול עד שהנוזלים נעלמים לגמרי.\n\n\nבסיר קטן מכינים באשמל:  ממיסים את החמאה ומערבבים פנימה את הקמח. מבשלים על אש בינונית כדקה, תוך כדי ערבוב ומוסיפים את החלב. בוחשים היטב לקבלת מרקם חלק ומביאים לרתיחה. מבשלים כמה דקות, עד שהבאשמל מסמיך מאד. חשוב לבחוש.\n\n\nמתבלים לפי הטעם. מערבבים את הביצים בקערית קטנה. מוסיפים באיטיות ותוך בחישה מתמדת לתערובת החלב. מורידים מהאש.\n\n\nולמלאכת המרכבת:\n\n\nבכלי גדול משטיחים את פרוסות תפוחי האדמה בשכבה בודדה. מתבלים במלח ובפלפל. מניחים מעל מחצית מכמות החצילים ומכסים בכל תערובת הבשר. מעל לבשר מניחים שכבה נוספת של חצילים ומכסים בתערובת הבאשמל.\n\n\nאופים בחום גבוהה כשעה  או עד שפני המאפה מזהיבים.\n\n\nלרוטב היוגורט:\n\n\n1 כוס יוגורט (או מחצית הכמות שמנת חמוצה)\n\n\n1-2 שיני שום כתושות\n\n\n2 כפות שמן- זית\n\n\n מלח ופלפל טרי\n\n\nחופן מכל אחד:  פטרוזיליה, כוסברה ונענע- קצוצים דק (וכמובן שניתן לשנות לפי הטעם…)\n\n\nמערבבים הכל יחד. שומרים במקרר עד להגשה.\n\n\n\n\n\n\n\n\n\n\nוזהו עד להלואין…\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/10/01/beezli/": "איזו תקופה נחמדה להיות כאן. בפתח חג ההלואין על דלעותיו, שלדיו ועכבישיו (לא סתם זהו אחד מסמלי החג- הגינה מ ל א ה בהם. בבוקר צריך מטאטא או משהו לפלס את הדרך, אחרת כל האבו-אגלה שלך 'מתקרה'),  כמה עצים שאיבדו את הצפון והחלו להוריד עלים וגם, סופסוף מעט קרירות.\n\n\nנסענו לטייל ב- Half  Moon Bay,  שזהו המקום האידאלי לתקופה הזו של השנה. בדרך אינספור חוות מלאות בדלעות- סינדרלה בכל הגדלים ומכל המינים וגם דוכני מכירה של פירות וירקות טריים. איכשהו, הדוכנים האלו תמיד נותנים לי הבטחה של בריאות וטוב. נזכרתי, איך כשהיינו צעירים, נקלענו פעם בטעות לכפר ערבי עם פיסות קרעי דגלי פלסטין מתדלדלים מחוטי החשמל. בעוד האיש מנסה לצאת מהמקום בבהילות קלטתי אני, בזוית העין, אישה זקנה יושבת לצד הכביש עם סלים. \"השתגעת?!\" הוא רשף עלי,  \"תיכף הורגים אותנו פה ואת צריכה בדיוק עכשיו לדעת מה יש לה בסל?!!\". כידוע לכל, יצאנו משם בשלום אבל נשבעת לכם, שעד היום תוהה לפעמים מה היה לה שם בסל.\n\n\nואפרופו צעירים, השבוע חגגנו האיש ואני 14 שנות נישואין. זה על עוד כמה וכמה שלפני. לכבוד המאורע נסענו ל-3/4 יום חופש בנאפה וחישבתי:\n\n\nאנחנו עדיין שמחים זה בזה. ומצליחים להצחיק אחד את השני. ולעצבן, זה ברור.\n\n\nהוא רואה אותי עם ספר ותוכנית. אני רואה אותו בנובל.  יפה.\n\n\n\n\n\n\n\n\n(תמונות הנאפה יכלו להיות מזהירות יותר, באם לא גילינו לפתע שאנחנו באיחור לאיסוף דרדסים)\n\n\nאני מצרפת את מתכון השבוע מ\nהטור\n ב 'וואלה!', בו כתבתי על הסרט 'ג'ולי וג'וליה'. אני לא יכולה להפסיק לראות למול עיני את הסצנה בה ג'וליה (סטריפ המהממת), יושבת במסעדה וחושבת מה לעשות עם חייה…  \"מה את אוהבת לעשות?\"  שואל אותה בעלה.  \"לאכול! \", היא אומרת.  \"ואת כ\"כ טובה בזה!!!\" הוא עונה.\n\n\nגם אני.\n\n\n\n\nקטעים שנחמד לראות: \n\n\nג'וליה בקטנה על המזלג: \nhttp://www.youtube.com/watch?v=-OP08hW602U\n\n\nחיקוי שלה ב  –\nSaturday nightlive   \n  -מסתבר שאי אפשר לראות את זה בישראל. אנטישמים כולם, אני אומרת לכם.\n\n\n \n\n\n\n\nצלי בקר ביין\n– לחגים שיבואו עלינו לטובה\n\n\nI enjoy cooking with wine, sometimes I even put it in the food I'm cooking.\n   Julia Child\n\n\nביף בורגונדי- הוא תבשיל צרפתי  של בקר ביין. התבשיל המסורתי מכיל בדרך-כלל גזר, בצל, בוקה גרני (צרור של עשבי תיבול) ולרוב גם פטריות ובצלצלי פנינה. הסרט עשה לי חשק אבל בהלת הספרים שבעקבות הסרט, גרמה לכך שלא הצלחתי למצוא את המתכון המקורי של ג'וליה. זוהי גירסתי לצלי בקר ביין- שמתקבל אפוף ריחות ובעל טעם עמוק ומשכר של בקר שבושל שעות רבות ביין. פשוט, ביתי ומפנק.\n\n\nלבישול ארוך מתאים נתח בשר 'משויש' (שפסי שומן לבנים עוברים בו)- אשר מבטיח שהבשר לא יתייבש בבישול.  אני משתמשת בבשר short ribs ללא העצם, הנקרא בישראל 'אסאדו' או 'שפונדרה'. הוא מאד שמן וג'לטיני ולכן יוצא רך ביותר בבישול הארוך. נתח של כתף, שהוא גם נתח זול יותר- יעשה אף הוא עבודה נפלאה.\n\n\nובקשר לירקות- בתום הבישול הכל מקבל גוון שחום כהה מהיין, כך שהצבע לא ממש משנה… אני בחרתי בסוגי גזרים קטנים ובצנוניות אבל ניתן כמובן להשתמש בגזרים רגילים חתוכים גס ובירקות שורש מכל סוג שהוא.\n\n\nניתן להכין יום לפני- כך שהנה תבשיל שיכול להוריד במעט מהלחץ שבאירוח גדול משתתפים.\n\n\n2 קילו בשר בקר- חתוך לקוביות גדולות\n\n\n6-7 כפות שמן קנולה\n\n\nירקות שורש- אני השתמשתי בערך ב- 26 יחידות של גזרונים קטנים וצנוניות- שטופים היטב\n\n\n4 בצלים קטנים- קלופים וחתוכים לרבעים\n\n\n2 מקלות קינמון\n\n\n2 ענפי רוזמרין טרי\n\n\n1 ראש שום שלם חצוי לרוחבו\n\n\n1/2 בקבוק יין אדום יבש\n\n\n2 כפות רסק עגבניות\n\n\n2 כוסות מרק עוף טרי (ניתן להחליף במים ועדיין יצא טעים)\n\n\nמלח ופלפל טחון טרי\n\n\nמניחים את פיסות הבשר על נייר מגבת לספיגת הנוזלים ומתבלים במלח ופלפל. מחממים סיר גדול (כזה שמתאים לתנור) על אש גבוהה ומוסיפים כמחצית מהשמן. בשמן חם מאד, צולים את קוביות הבקר (סביר להניח שבשלוש פעמים נפרדות, ע\"מ שחום המחבת ישאר גבוה ופיסות הבשר יושחמו כהלכה), עד שהן שחומות למשעי משני צידהן. מוציאים לקערה.\n\n\nלאחר שכל הבשר הושחם, מוסיפים לסיר את שארית השמן וצולים בו את כל הירקות. מוסיפים מלח ופלפל ומערבבים קלות. כשירקות משחימים מעט,  מחזירים את הבשר לסיר, מוסיפים את היין ומבשלים כמה דקות בביעבוע. בעזרת כף עץ, מגרדים היטב את תחתית הסיר.\n\n\nמוסיפים את מרק העוף, רסק העגבניות, מקלות הקינמון והרוזמרין. מערבבים היטב ומביאים שוב לרתיחה. מכסים ומעבירים לתנור שחומם ל- 130 מעלות צלסיוס לכשעה. מורידים את טמ\"פ התנור ל- 100 מעלות וממשיכים לאפות בחום נמוך כשעתיים- שלוש, עד אשר הבשר רך למשעי.\n\n\nיש לשים לב שבסיר ישנם תמיד נוזלים. במקרה וחסרים, מוסיפים מעט מים. אם מכינים את התבשיל יום לפני, ניתן לבשלו לא עד הסוף ולסיים ביום שאחרי.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2008/12/31/coconutbee/": "יש לומר את האמת- חופש א ר ו ך עם שלושה, בלי אף צל של סבתא באיזור הוא דבר לא קל בכלל.\n\n\nהקטקט לא רגוע בזמן האחרון. גיל שנתיים מתקרב והוא, שהיה תינוק כל- כך רגוע ושליו, מנסה בכל כוחותיו לנהל לעצמו חיים עצמאיים תוך כדי לקיחת החלטות בלתי הגיוניות בעליל וקשיי שפה חמורים. התוצאה- נהמות וצעקות רמות. רב הזמן.\n\n\nנמברטו יודע כתמיד לנצל כל פירצה ולתפוס אותך בדיוק ברגעי חולשתך. היום אגב, הוא הודיע לי שנמאס  לו מ'המופעות' ושהוא מתגעגע לגן. ה'מופעות' של היום היה סרט מצויר על עכבר גיבור. כן, עוד עכבר. (שמתי לב לעליית מניות חדה של משפחת המכרסמים בסרטי האנימציה)\n\n\nלכן, עוד יותר נחמד מסתם נחמד היה לי ביום שני.  האיש הודיע לי בסבר רציני כי תמו ההילולות. הוא זז למשרד. היו שם מילים שהתייחסו לטביעה וקריסה אבל אני לא ממש סגורה על זה. מה שכן, האימפקט עבד.\n\n\nהלך האיש באה אורית. היא ושלושת בנותיה ולא אלאה בפרטים רק אומר שהיה לי יום מצוין. גדוד הגמדים היה רגוע וטוב לבב. הגדולים עשו לבית 'רמונט' בעוד הקטקט חזר למקורותיו הרגועים בחוץ. השמש יצאה וחיממה את הגינה ואת כולנו. שתינו קפה. אכלנו סופגניה. הצלחנו גם לדבר. בלי הפרעה.\n\n\nבצהריים הוצאנו מהתנור את הסיר הכחול הגדול שהכנסתי לשם בבוקר וה ו פ הייתה ארוחה.\n\n\nקדירות הן אחד הדברים האהובים עלי בעולם. ולא, לא רק בחורף. הבישול האיטי הזה, שהופך את השכנים בסיר הזה לאחד ומעדן ומרכך את הטעמים כולם, הוא פלא בעיני. הפעם הכנתי קדירת בקר בחלב קוקוס. אני נאבקת בכתיבת המתכון מאחר והוא הדבר הכי גמיש וסבלני שיש. מה שיש במקרר ובבית יכול להתאים. **הפעם היו לי פטריות שיטאקי טריות, כרישה, גזרים צבעוניים ובזיליקום. אבל באותה המידה זה יכול להיות גם פטרוזיליה, כוסברה או צרור של שמיר קצוץ, בצל ירוק או רגיל, תפו\"א קטנים ו בטטות ועוד… כל אחד מאלו ישפיעו על הטעם אבל התוצאה הסופית תהיה דומה- תבשיל סמיך, ארומטי, כבד ומפנק. וכמובן, איך לא, אורז בשביל לספוג את הרוטב!\n\n\n\n\n\n\nקדירת בקר בחלב קוקוס       \n 6-8  איש\n\n\nזה נכון שחלב קוקוס אינו אורח פופולארי במיוחד  בתבשילי קדירות. דוקא משום כך כדאי לנסות. הרוטב המתקבל הוא קרמי- שמנתי והוא כל-כך טעים, שלפעמים אני מגדילה את כמותו ובמה שנשאר, מבשלת קציצות. ידידותי למקפיא.\n\n\n בערך 1.5 ק\"ג בשר בקר לצלי – אני משתמשת בבשר short ribs  הנקרא בארץ אסאדו או שפונדרה. יש לו הרבה שומן ובבישול ארוך הוא רך למופת. מאוהבת בנתח הזה!\n\n\n2 פחיות חלב קוקוס- אפשר מופחת שומן\n\n\n1 צרור עשבים קצוץ – השתמשתי הפעם בבזיליקום ופטרוזיליה**\n\n\n5-6 שיני שום קצוצות גס\n\n\n1 כרישה פרוסה**\n\n\n1 כף גדושה ג'ינג'ר טרי מגורר- חייבת לציין כאן שהיו פעמים בהם לא השתמשתי בו והיה מצוין!\n\n\n4-5 כפות סויה\n\n\n2 עגבניות קצוצות \nאו\n משומרות \nאו\n רוטב עגבניות\n\n\nמלח+ צ'ילי פלייקס\n\n\nגזרים, שיטאקי**\n\n\nבמעט שמן-זית משחימים את קוביות הבשר. רצוי בפעמיים- שלוש, תלוי ברוחב הסיר. מוסיפים את הבצל או הכרישה ומטגנים מעט לריכוך. מוסיפים את כל יתר החומרים ומתבלים. אל תמליחו יותר מדי. תמיד אפשר להוסיף בהמשך והחשש הוא, שהרוטב יצתמצם ויהיה מלוח מדי.\n\n\nמביאים לרתיחה ומעבירים מכוסה לתנור לכמה שעות (בדר\"כ 3-4 ). אני התחלתי ב- 180 צלסיוס ואחרי כשעה, הורדתי לחום נמוך. הכל כתלות לזמן שיש בידכם.  תוך כדי, יש לבדוק ולתקן תיבול. בסיום הבישול הבשר צריך להיות רך כחמאה והרוטב סמיך.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/01/08/lemon-olives-bee/": ".\n\n\n.\n\n\nאת הלימונים היפים האלו פרסתי דק דק והכנתי\n כך\n\n\nואחרי שאכלנו מהם בהמוניהם וגם חילקנו קצת, נשארו כמה ששודכו לסיר ובו נתחי בקר, זיתים והרבה מרווה ויצרו קדירה מעניינת וחמצמצה הראויה רק לאוהבי לימון אמיתיים\n\n\n.\n\n\n\n\n \n\n\n.\n\n\n\n\nקדרת בקר בלימון, זיתים ומרוה- \nמחוה לטאג'ין     ~8 מנות\n\n\nאם אין לימונים כבושים, ניתן להשתמש בלימון רגיל ללא קליפתו (בעלת הנטיה למרירות יתר)- יש להוריד את קליפתו בעזרת סכין חדה ולפרוס לפרוסות דקות. מצד שני ממש כדאי לטרוח ולהכין\n\n\nמגישים עם אורז לבן, סלט רענן ובקבוק יין טוב. אחלה ארוחה.\n\n\n1.5 ק\"ג בשר צלעות חתוך לנתחים (או בשר בקר אחר שמתאים לבישול ארוך)\n\n\nפלפל גרוס טרי/ מלח במתינות\n\n\n1 כפית פפריקה מתוקה או חריפה- לפי הטעם\n\n\n~ 12  פרוסות דקות של לימונים כבושים\n\n\n~ 1/2 כוס זיתים ירוקים מגולענים\n\n\n1-2 ראשי שום שלמים\n\n\n1 כף צלפים\n\n\n3-4 כפות דבש\n\n\nכ- 12 עלי מרוה טריה\n\n\n1 כוס מים\n\n\nמתבלים את נתחי הבשר בפלפל וב\nמעט\n מלח- הזיתים והצלפים יוסיפו לתבשיל מליחות גדולה.\n\n\nמחממים מעט שמן בסיר גדול המתאים לתנור ומשחימים את נתחי הבשר בפעמיים מכל הצדדים.\n\n\nמחזירים את הבשר לסיר, מתבלים בפפריקה ומוסיפים את שאר המרכיבים. מביאים לרתיחה, מכסים ומעבירים לתנור שחומם ל- 180 מעלות צלסיוס/ 350 פרנהייט.\n\n\nאופים כשעה.\n\n\nמנמיכים את חום התנור ל- 150 מעלות צלסיוס/ 300 פרנהייט ואופים עוד כ- 3 שעות או עד שהבשר רך כחמאה..\n\n\n\n\n.\n\n\n\n\n.\n\n\nוקצת נוסטלגיה אדיוטית פשוט כי אני לא יכולה להתאפק\n\n\n.\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/09/01/5-spices-beef/": "קולקציית המדים השימושית שלי נכנסה לשבועיים וחצי של אפסון חושים.  באמריקה, כמו באמריקה, מנהג שכיח הוא לשלוח את צעירי הבית למחנה-קיץ מרוחק לשבועיים-שלושה. \"תראו שיהיה לכם כיף\" אמרתי לטף הזועם שלא גילה שמחה רבה מהעניין. \"קצת שקט מאמא זה דבר נפלא!\" הוספתי מלאת שכנוע עצמי.\n\n\nמסתבר שקצת שקט מאמא זה באמת דבר מצוין כי הילדים חזרו מאושרים: שזופים (ברור שמרחו כל יום), מלוכלכים (מברשת שיניים מה זה) ומלאי חוויות.  סימנתי לי וי קטן בפנקסון העבה שלי תחת הכותרת: 'אמא תמיד צודקת' ויחד צעדנו, האיש ואני, לחבוש מסכות אב\"כ ולפרוק את התיקים.\n\n\nבחיי שהייתי נותנת הרבה בכדי לא לשמוע את עצמי שבועיים וחצי.\n\n\n \n\n\n\n\nבזמן שהם לא היו- את המשפטים כולם, אחד אחד, סיימנו בנחת עד ה ס ו ף. וגם כמה סירים של אוכל כי בכל זאת צריך לאכול משהו. הנה אחד מהם- טעים שזה אין לתאר.\n\n\n\n\n \n\n\nהבקר הזה הוא לא פחות מנפלא – רך כמו שבשר יודע להיות אחרי בילוי ארוך בתנור ומלא טעמים אקזוטיים, שמפתיעים את החיך עם כל נגיסה. כל הטוב הזה מגיע משימוש בתערובת חמשת התבלינים, שבזינג אחד מטייל אותי למחוזות רחוקים.\n\n\nתערובת חמשת התבלינים הסינית, עשויה בדרך כלל מחמישה תבלינים (אם עד היום זה לא קרה, כעת אתם משוכנעים- היא מבריקה): \nאניס\n (שבזמן האחרון קופץ לי המון לסירים), \nציפורן\n, \nקינמון\n, \nשומר\n ו\nפלפל\n.  אני בזוגיות נפלאה איתה ומוסיפה אותה לתערובת הציפוי של השניצל (יוצא שניצל בן מלכה), למשרה של עוף מנגל או לנודלס וגם מגלגלת בה \nסופגניות\n. וכמו אצל הסינים, שם לכל חלק בחיה יש שימוש וכלום לא נזרק, אני ממשיכה את המסורת ומנצלת כל פיסה ושארית תבשיל בימים שאחרי: הרוטב הופך למרק בצל חלומי, הבשר הרך נערם בטורטיות עסיסיות ( 'באן' לעצלנים) ומה שבמקרה עדיין נשאר, הופך לרוטב פסטה נהדר.\n\n\nאם אתם לא בדרך לקצב כבר עכשיו, אני די מאוכזבת\n\n\n*\n\n\n\n\nתבשיל בקר בבצל וחמשת תבלינים\n     ~8 מנות\n\n\nשורה תחתונה- אחד הטעימים שיש.\n\n\n– אפשר להכין יום-יומיים מראש\n\n\n– אם רוצים ברוטב בצל סמיך, סטייל ריבת בצל- מפחיתים מכמות המים ההתחלתית. במקרה כזה, יש לבדוק את הסיר מדי פעם בכדי לודא שלא נשרף\n\n\n– אוהבים חריף? צ'ילי יהיה כאן נהדר\n\n\n.\n\n\n~ 2 קילו בשר בקר לצלי ( chuck/כתף)\n\n\n4 בצלים גדולים- חתוכים לרבעים ופרוסים דק\n\n\n1/2  1 כפות תערובת חמישה תבלינים- 5 spices\n\n\n1/4 כוס חומץ בלסמי\n\n\n1/4 כוס סויה\n\n\n3 כפות דבש\n\n\n1/2  2 כוסות מים\n\n\n.\n\n\nמחממים תנור ל-150 מעלות צלסיוס/ 300 פרנהייט.\n\n\nמחממים מעט שמן בסיר גדול וכבד המתאים לתנור. מתבלים היטב את הבשר במלח ופלפל גרוס ומשחימים את הנתחים משני הצדדים. מוציאים את הבשר מהסיר ומטגנים בו את הבצל עם מעט מלח, תוך ערבוב אגבי של כרבע שעה לפחות. הבצל צריך להגיע לצבע זהוב כהה.\n\n\nמוסיפים לסיר את תערובת התבלינים, מערבבים כדקה ומוסיפים את כל שאר המרכיבים, כולל המים והבשר. מביאים לרתיחה, מכסים ומעבירים לתנור ל- 3-4 שעות או עד שהבשר רך מאד.\n\n\nבסיום הבישול לוקחים כף גדולה ומסירים את רוב השומן שצף מעל. מגישים מעל משהו שישמח מרוטב הבצל כמו אורז, פסטה, קינואה וכולי. נהדר גם עם לחם טרי, בירה וסלט.\n\n\n \n\n\n*\n\n\n\n\n*\n\n\nטאקו בקר  \n\n\nזה כל- כך טעים וכל כך נהדר, שאפשר להפוך את זה בקלות לארוחה המרכזית – סיר בקר מתובל, טורטיות חמימות, הרבה בצל ירוק פרוס לפסים דקיקים (לא להתעצל כמוני), צ'ילי טרי וליים. בירה קרה ויש לכם ארוחה משמיים שתתקבל בברכה גם אצל הילדים.\n\n\nנניח שאתם מלאי עזוז ועשיה- הכינו לכם לחמניות סיניות מאודות (באן) שישמחו בבשר וכל השאר.\n\n\n.\n\n\n*\n\n\n\n\n*\n\n\nמרק בצל משובח\n\n\nמרוטב הבצל המקורמל כך תכינו לכם מרק בצל משובח, אפוף טעמים עמוקים של בישול ארוך וזינג מהמזרח-\n\n\nאת הרוטב המרוכז יש לדלל במים- כמות המים ככמות הרוטב. חממו בסיר והוסיפו לכל שתי כוסות נוזלים כ- 1/2 1 כפות קורנפלור. את הקורנפלור יש להמיס תחילה בקערית קטנה עם כמה כפות מהמרק החם ואז להוסיפו בערבוב לסיר. בוחשים עד שהמרק מסמיך. רצוי להוסיף את תערובת הקורנפלור בשני שלבים בכדי לודא שהמרק לא מתקבל סמיך מדי.\n\n\nבסיום טועמים ומתקנים תיבול, אן יש צורך.\n\n\nמגישים לוהט בקערית עם גבינה צהובה מעל וטוסט או קרוטונים.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/31/beef-with-prunes/": "המקום הזה הקרוי 'ביסים', מספק לי לפעמים רגעים חמודים- כמו המייל  המשעשע שקיבלתי מזו שכתבה לי שבעלה אוהב אותה יותר בגללי.\n\n\nההיא שבעלה אוהב אותה יותר בגללי, הכניסה אותי בסודות החג המשפחתי וביקשה אם אפשר, מתכון לתבשיל בשר לראש השנה שישמח את הסבתא הפולניה – משהו שמערבב בין מנה עיקרית לקומפוט. ולא, לא ממש התחשק לי להכין השבוע קדירת בקר בלי שום סיבה אבל איך אפקיר את הסבתא לבדה- אני, שכל חיי חלקתי עם סבתא פולניה אחת וגם היא כבר איננה מזמן…\n\n\nאז הנה מתכון חג מתקתק של בקר בשזיפים וצימוקים, שבו אף תבלין לא נלחם על מקומו פשוט כי הם לא קיימים. צריך לומר את האמת.\n\n\nועכשיו \nאת\n, שבעלך אוהב אותך יותר, נראה אותך לא מכינה את זה. פולניות זה עם קשה אבל אני מקוה שאחרי כמה ביסים מזה, גם הסבתא תיתן קצת יותר אהבה.\n\n\n \n\n\n\n\nן\n\n\n\n\nתבשיל בקר מתקתק בשזיפים וצימוקים\n\n\nכהרגלם של אלו שנהיים מפה ומשם ומכל הבא ליד, הכל ניתן לשינוי ולהזזה. סוג הפירות היבשים, כמות המתיקות ובחירת הירקות המצורפים. תרגישו חופשי לאלתר ולשפצר- ואל תשכחו את האורז.\n\n\nכהרגלם של תבשילים, לילה (או שניים) במקרר ייטיבו עימו וכל שנותר הוא לחמם בעצלתיים. אפשר על הגז, אפשר מכוסה בתנור בחום של חמין, באם הסיר מרשה זאת.\n\n\n1 ק\"ג בשר בקר- חתוך לקוביות גדולות (שפונדרה= short ribs ללא העצם, כתף או כל מה שאתם מעדיפים)\n\n\nמלח ופלפל טרי\n\n\n2 כפות שמן\n\n\n2 בצלים קצוצים גס\n\n\n4-5 שיני שום פרוסות\n\n\n1/4 כוס יין אדום\n\n\n2 כפות דבש\n\n\n6 גזרים קלופים וחתוכים גס\n\n\n2 כפות רסק עגבניות\n\n\n2 כפות סויה (נו כן, לא ממש מערבות פולין)\n\n\n1 כפית פפריקה\n\n\n15 שזיפים מיובשים מגולענים\n\n\nחופן צימוקים\n\n\nמחממים את השמן בסיר כבד. מתבלים את הבשר בנדיבות במלח ופלפל ומשחימים בסיר בפעמיים. מחזירים את כל הבשר לסיר ומוסיפים את הבצל, השום והפפריקה, מערבבים היטב ומטגנים עוד כמה דקות עד שהבצל מזהיב ומתרכך.\n\n\nמוסיפים את היין ומבשלים כדקותיים על להבה גבוהה. מוסיפים את כל שאר המרכיבים ומים כמעט עד לכדי כיסוי ומביאים לרתיחה. מבשלים מכוסה על אש בינונית- נמוכה כשעתיים שלוש- עד שהבשר רך. בודקים תיבול- מתיקות ומתקנים לפי הצורך.\n\n\nאפשר גם אפשר להעביר בכל שלב לתנור לבישול איטי. בערך 100 מעלות צלסיוס.\n\n\nאם מגישים ביום שאחרי רצוי להשאיר הרבה נוזלים. אם לא- ניתן לבשל מעט עם מכסה פתוח למחצה על להבונת בינונית, בכדי לעזור לעניינים להסמיך.\n\n\n\n\nל\n \n\n\nוהקערית המהממת והאהובה שמצולמת כאן\n\n\nהיא של \nמיכל הקדרית\n \nשעורכת \nמכירה לכבוד ראש השנה\n\n\n\n\nח\n\n\nקודמים:        \nבקר ביין וירקות שורש\n            \nבקר בחלב קוקוס\n\n\nיי\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/06/05/beefnbeer/": "וואלה! אחרון\n\n\n\n\nךךחייהצצצמצממממממ\n\n\nדבר אחד מאחד את דור ההורות הזה – רובנו כבר לא עומדים ימים שלמים במטבח רק בשביל לעמול על ארוחה אחת. במקום זה אנחנו מסיעים מחוג לחוג, מחזירים ממקום למקום, מתייסרים כל הזמן בשאלות על זמן איכות ורצים לקורסי הורות למתקדמים. זה לא שאנחנו הורים טובים יותר- זה פשוט שאין לנו טיפ טיפה של זמן.\n\n\nוככה, כשבאים אורחים ביחוד ביום של אמצע השבוע וביחוד כאלו מהזן שמצריך קצת יותר מסתם עוף עם פתיתים,  הבעיה גדולה שבעתיים: כי איפה אפשר להכניס סיכה ביום שגם ככה דחוס עד אפס מקום?!\n\n\nאת הארוחה המקסימה הזו, שיכולה להתאים בדיוק לארוע שכזה, אכלתי אצל יעל.  זה היה אחרי שפספסנו את האירוע הראשוני בה היא הוגשה וכולם אמרו שבטוח מאד אוהב ושחייבת לטעום. מדובר בנתח בשר רזה, שמתבשל לו בעצתיים בבירה שעות רבות בתנור ודורש מעט מאד עבודה. את הבשר הזה, שנהיה רך עם טעמים עדינים של בירה ובצל, מכניסים בין שתי שכבות של לחם מהסוג המתפצח ומגישים עם מעט מנוזלי הבישול, שיהיה לטבילה בין ביס לביס. הקונספט פשוט גאוני: קראנצ'י ורך, סנדויץ' עם מרק וכן, עוד עובדה חשובה- כלום וחצי של עבודה!\n\n\nל\n\n\n\n\n\n\n\n\nל\n\n\nאז צדקו- אהבתי נורא! גם כי פשוט טעים וגם בגלל שאין דרך אמיתית לאכול את זה באלגנטיות ובסוף איכשהו קצת נוזל מפה וקצת משפריץ משם, שהם דברים שהופכים את האוכל להכי אמיתי וכייפי שיש…\n\n\n\n\nבשר -בבירה- בסנדויץ'          \n 6 רעבים\n\n\nמרוב שלא נעים כמה שהמתכון הזה פשוט, הפכתי את הבצל המיובש לבצל רגיל. וכן, שבע שעות. אם אין או שפשוט לא מסתדר עם הלו\"ז, מכניסים לחום גבוה יותר לפחות שעות. אם יש שאריות- יעל מקפיאה ואח\"כ מבשלת עם שעועית ירוקה ומגישה עם אורז.\n\n\nהיה ממש נחמד עם ירקות צלויים פשוט בתנור, סלט ו- בירה!\n\n\n2 בצלים – קצוצים דק דק\n\n\n2 כפות שמן\n\n\nנתח של בערך 1.3 ק\"ג ירכה/ צ'ק/ צ'אך   (round roast )\n\n\n440 מל' ציר בקר (ברור שקנוי)\n\n\n1 בקבוק של בירה פייל אייל (או אחרת)\n\n\n1/4 כוס מים\n\n\nמלח ופלפל\n\n\nלהגשה:\n\n\nכיכר או שתיים של ג'בטה\n\n\nפרוסות גבינת פרובלון\n\n\nבסיר גדול וכבד, המתאים גם לתנור, מאדים באיטיות את הבצל בשמן עם מעט מלח. כשהבצל זהוב, מוסיפים את כל המרכיבים: ציר בקר, בירה, מים, מלח ופלפל ונתח הבשר עצמו. מביאים לרתיחה, מכסים ומעבירים לתנור שחומם ל-110 מעלות צלסיוס לכ- 7 שעות~! אם אתם בסביבה אפשר להפוך את הנתח כפעם- פעמיים , אם אתם לא- לא נורא.\n\n\nבסיום האפיה- הנתח צריך להיות רך ביותר. מפרקים את הבשר לחוטים, בודקים תיבול ומניחים לספיגת טעמים של כרבע שעה לפני יצירת הכריכים.\n\n\nפורסים פרוסות ג'בטה עבות וחוצים אותן לרוחבן. מניחים על כל פרוסה, חתיכת גבינה ומכניסים לתנור חם (180 מעלות)לכמה דקות, עד שהגבינה מותכת והלחם פריך וחמים. מוציאים, עורמים מהבשר על גבי הלחם, סוגרים ומגישים עם מעט מנוזלי הבישול בקערית קטנה ליד. טובלים לפני כל ביס!\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/19/steakbg/": "הקטקט נהיה אינטיליגנט ועבר לבקבוקי זכוכית . זה אמנם יותר מסוכן למשפחה במקרה ומתחשק לו לזרוק את זה למישהו בראש אבל  זה יותר אקולוגי.  אקולוגי – הנה מילה חזקה. השבוע סיפרה לי מכרית שהם הפסיקו כמעט לחלוטין לאכול בשר  ואם לא די בזאת אציין שבעלה הוא ארגנטינאי, כך שאהבה יש. תעשיית הבשר בעייתית מאד, היא נימקה, זה לא אקולוגי. בקשר לגזים שמשחררות הכבשים בניו-זילנד  לי אישית אין מה לעשות. אני מכורה לבשר ולכן אני קונה בקבוקי תינוק מזכוכית. גם זו תרומה. וכן, אני גם ממחזרת ומקמפסת.\n\n\nבשבוע שעבר, שמעתי את נמברטו אומר לחבר שאמא שלו היא כמו אלכס ממדגסקר. \"היא אוהבת סטייקים!!!\" הוא ציין בגאווה. כן, זו עובדה, אם כי  'אוהבת' אינה המילה הנכונה אלא 'מתה על'. \n\n\nמזכרונות ילדות של סטייק לבן במנגל ביערות בן-שמן ומפגש הפיל, דרך \n'פיטר לוגר'  \nשבברוקלין, פאתי הסטייק בפיתה הבלתי נשכח שהביאו לי החברים הכי טובים, לביה\"ח  Mount Sinai  שבמנהטן, כמה שעות אחרי שהפרינצי הגיחה לעולמנו (תודה! תודה!) ועד היום הזה.\n\n\nלחג החנוכה האחרון, קיבלתי מעצמי את הספר החדש של ארז קומרובסקי. בערב, לאחר שהתחפרתי תחת השמיכה, קראתי בהנאה בעמוד 193 : \" כבר אי אפשר סתם למרוח גבינת עזים טובה על פוקאצ'ה. קודם חייבים לדקדק ולבדוק אם חדר חס וחלילה ולו גרגר חיטה אחד ללחם השיפון האורגני שלנו, ואם אחוזי השומן של הטלה הבלאדי הרסניים לוורידנו. האם הכבד שלנו שומני ונפוח? הכליות שלנו מתפקדות? וקפה זה קטסטרופה למפרקים. סוכר זה רעל. טחינה זה טוב. פיתה בשום פנים ואופן לא! חומוס כן, שום לא. אומגה 3 זה טוב מאד, תה ירוק, ויטמין C….רבותיי היקרים, די! נמאס!\"  \n\n\nאי לכך אני מקדישה את רשימתי זו לכל אוהבי הבשר באשר הם! וכן- הכל במידה. מדי פעם, גם סטייק טוב הוא אוכל שצריך וכדאי. אם לא לגוף אז לנשמה.\n\n\nהסטייק הזה הוא מחווה לסטייק בפיתה. מן סטייק בפיתה למתקדמים. יופי של דבר לארוח- בסטייל, בלי המון עבודה וגם עם חסכון קל בעלויות הבשר (משמע  א ק ו ל ו ג י!). כל מה שצריך זו רק בירה קרה ותפוחי אדמה בכל צורה שבא. בתאבון אחים ולבריאות.\n\n\n\n\n \n\n\n\n\nבאגט של סטייק עם איולי \n    4 אנשים רגילים או 3 ממש רעבים!\n\n\nאת הבאגט אני משאירה שלם ומניחה במרכז השולחן עם בירות וקערית תפו\"א צלויים וחלק מהאיולי לטבול אותם בפנים.\n\n\n500-600 גר. אנטריקוט פרוס ל-4 סטייקים דקים. אני קונה 2 סטייקים עבים של                                        \nNiman Ranch\n  -rib eye steak  וחוצה אותם לרוחבם לחצי. מתקבלים 4 נתחי סטייק בעובי של בערך 1 ס\"מ.  \n\n\n1 באגט טרי\n\n\n2 חופנים של עלים ירוקים או רוקט           * בתמונה גם עלי- כותרת של \nפרחים אכילים\n\n\nאיולי  – מתכון בהמשך\n\n\nמרינדה לסטייקים:\n \n\n\n2  כפות חרדל דיז'ון\n\n\n2 כפות חומץ בלסמי\n\n\n2-3 כפות שמן-זית\n\n\nפלפל שחור גרוס בנדיבות\n\n\nמערבבים את חומרי המרינדה ומעסים לתוך הבשר. מניחים לחצי שעה. לפני הצליה ממליחים.\n\n\n \nאיולי :\n\n\n1 חלמון\n\n\n1 כפית גדושה חרדל\n\n\n1 כוס שמן-זית איכותי \n או\n 1/2 כוס שמן-זית + 1/2 כוס שמן תירס או שמן צמחי אחר\n\n\n1-2 שיני שום כתושות\n\n\nמלח ופלפל\n\n\nאפשר  להוסיף עשבי תיבול קצוצים\n\n\nהתרגלתי להכין את זה ידנית אבל מאז שגיליתי שהמיקסר עושה את העבודה מעולה נהייתי עצלנית. מה שחשוב ביותר הוא להקפיד ב-1/4 כוס השמן הראשונה על הזלפה איטית ביותר של שמן . התערובת צריכה להיות קרמית ואחידה ולהסמיך יותר ויותר עם הוספת כל כמות השמן.\n\n\nמערבבים את החלמון עם החרדל וטורפים את השמן פנימה בזילופים זעירים. ב-1/4 כוס השמן הראשונה, יש להוסיף בכל פעם 1/2 כפית שמן ולחכות עד שהוא יבלע בתערובת. לאחר מכן- ניתן להוסיף את שארית השמן בזילוף איטי וקבוע. אם נראה לכם שהתערובת סמיכה מדי ועדיין לא הוספתם את כל כמות השמן, ניתן להוסיף כפית או שתיים של מים ולהמשיך בהזלפת  השמן.\n\n\nכשהאיולי מוכן- והוא סמיך, אחיד ומבריק מוסיפים את המלח, השום ועשבי התיבול.\n\n\nמה עושים אם משום מה זה לא יוצא? הסיבה היא שהוספת השמן הייתה מהירה מדי.  אפשר להתחיל עם חלמון חדש ובזהירות איטית להוסיף לו מהתערובת 'שלא יצאה'. אח\"כ להמשיך כרגיל בהוספת השמן הנותר.\n\n\nאחרית דבר:\n חוצים את הבאגט לרוחבו וקולים אותו כדקותיים על גבי הגריל או בתנור.מחממים היטב מחבת פסים או גריל וצולים את הסטייקים דקה או שתיים מכל כיוון. הם דקים ולכן לא נחוץ הרבה זמן לצליה- רק השחמה יפה משני הצדדים. בנתיים מורחים את שני חלקי הבאגט  בנדיבות באיולי. כשהסטייקים מוכנים, עורמים אותם באופן שווה על מחצית הבאגט ומעל מפזרים את הירק. סוגרים במחצית הבאגט השניה ופורסים לחתיכות עבות.  \n\n\n\n\n \n\n\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/07/26/peach-almond-galette-2/": "ך\n\n\nיש תקופות שכל מה שבא לי זה לאפות\n \n\n\nאני בדיוק בעיצומה של אחת ומכאן מטר המאפים היורד על ראשכם\n\n\n  \n\n\nהנה עוגה לכל אוהדי ה\nחמאה\n באשר הם\n\n\nפינוק ששמור אצלי לארועים משמחים במיוחד. כל פרי יעבוד כאן וגם שילובים שלהם, רק צריך לזכור: כשבוחרים את הפירות, רצוי שלא יהיה רכים מדי על-מנת שלא תקבלו מחית בתום האפיה והכי חשוב לטעום את הפרי מראש- בכדי להתאים לו את כמות הסוכר הדרושה.  תמיד ניתן לפזר קצת אבקת סוכר מעל כתוספת אבל מתיקות יתר קצת קשה לתקן.\n\n\n\n\nהמתכון הזה הוא בן דוד של הבצק הזה \nמגאלט השזיפים\n. פחות חמאה, יותר שקדים ואולי אפילו יותר טעים.\n\n\n\n\nשימו לב לגושישי החמאה הקטנים הנראים לעין בבצק המוכן- זה מה שיתן לתוצאה הסופית פריכות אין-קץ\n\n\n\n\nומה עוד?! כמו כל בצק מהסוג הזה, גם כאן התוצאה משובחת בעיקר כשעה- שעתיים לאחר גיחתו של המאפה מדלת התנור, ממש כמו במאפיה \nמעולה שבמעולות\n. בהמשך, חלק מקסמו של המרקם ישתנה אבל אל דאגה, הטעם ישאר נהדר.\n\n\n\n\nגאלט אפרסקים\n       מוקדש ליבגני \n\n\nרק כי היו לי במקרר, נכנסו פנימה ברגע האחרון גם אוכמניות אבל זה לגמרי לא נחוץ.\n\n\nאוהבת. כבר אמרתי?!\n\n\nלבצק:\n\n\n1/4  1 כוסות קמח\n\n\n3/4 כוס שקדים טחונים דק- יש בסופר\n\n\n150 גר' חמאה\n\n\n1 כפית סוכר\n\n\n4 כפות מים קרים מהמקרר\n\n\n \nלמלית:\n\n\n4-5 אפרסקים גדולים ובשלים \n\n\n2-4 כפות סוכר (מאד תלוי בפרי: 4 -לפרי חמצמץ, 2- לפרי מתוק מאד)\n\n\n1-2 כפיות קוואנטרו (אם אין- יהיה בסדר גם בלי)\n\n\nמכינים את הבצק: מערבבים את הקמח, השקדים הטחונים והסוכר ומעבירים למעבד מזון. מוסיפים את החמאה חתוכה לקוביות ומעבדים בתנועות קצרות, מעט, עד לקבלת תערובת בעלת גושים קטנים בגודל אפונים. מוסיפים את המים ומעבדים מעט עד לקבלת פירורים לחים. מעבירים לשולחן ומאגדים לדיסקית.\n\n\nמקמחים מעט ומרדדים לעלה עגול של בערך 40 ס\"מ- אין צורך להיות מדויקים, זהו יופיו של המאפה. אם נקרע מעט בקצוות, 'מטייחים' עם האצבעות. \n\n\nמעבירים לתבנית אפיה מרופדת בנייר אפיה. קחו בחשבון שהדפנות מתקפלות פנימה, כך שהבצק יכול בשלב הזה להיות רחב מהתבנית. מעבירים את הפירות למרכז הבצק (משאירים שוליים של כ-5 ס\"מ), מפזרים כפית סוכר מעל ומקפלים את שולי הבצק הנקיים כלפי פנימה- בהידוק של דופן בצק אחת לשניה. מרכז המאפה נשאר לא מכוסה בבצק.\n\n\nמורחים את דפנות הבצק בשמנת מתוקה, חלב או מעט חמאה מומסת ומפזרים מעל 1 כף סוכר. זה יתן תוספת קראנצ'ית לדפנות.\n\n\nאופים כ- 40 דקות או עד שהבצק משחים.\n\n\n\n\n\n\n\n\n\n\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/02/19/gulash/": "כמו בסיפורים על אנשי הים המחזיקים בחורה בכל נמל, כך מחזיק איש הבית בידידים שלמדו איתו בניו יורק ופזורים כעת בכל קצוות העולם. לא קשרים רציפים או הדוקים היטב בקצוות אבל מלאי שמחת-אחים נוסטלגית ואחווה כמו שיש רק לקבוצת אנשים שתפרו יחד הרבה שמירות משותפות ולילות ללא שינה.\n\n\n.\n\n\n\n\n ובעבור אלו זימן לי הגורל לפני כמה חודשים ואחרי עשר שנים שלא התראנו את את אנה- איטלקיה קטנטונת, נאה ומלאת אנרגייה שהזמן כאילו לא נתן בה סימנים. עשר שנים, בעל אחד, שתי קריירות אקדמאיות וארבע בנות שנולדו בהפרשים קטנים. בואו נדבר על הספקים.\n\n\n'ארוחת ערב?' אמרתי לאיש בפליאה ובזעזוע עמוק-  'איך ניפול עליה חמישתנו לארוחה באמצע השבוע?!' ומצד שני כשאיטלקיה מזמינה לפסטה מי אני שאומר לה לא.\n\n\n.\n\n\n\n\n\n\n\n\nוכך יצא שנפגשנו בערב ההוא- אני וסיר הלחץ של אנה, בן דודו המודרני והחתיכי של סיר הלחץ המלחיץ בטירוף של אמא שלי, זה שכל הבית היה נכנס למקלט כשהוא בחר להשמיע שריקות עזות ולהוציא מטחי אדים לא מווסתים. וזו היתה אהבה ממבט ראשון. ובזמן שאני קצצתי בצל וגזרים, אנה ערבבה ובחשה וסגרה ל\nעשרים דקות\n ונהייתה ארוחה מפתיעה בטעימותה- בעיקר מעומק הטעמים שנוצרו בכה מעט זמן בישול.\n\n\n \n\n\n\n\nואם אחר-כך עוד היו לי התלבטויות (האם נועדנו זה לזו? האם הוא נכון לי והאם אני לו?!), יצא שבאחד הערבים צפיתי בסרט הכה נפלא \nThe Lunchbox\n  וממש בסצינת הפתיחה הופיע סיר לחץ וזה היה כאילו היקום מסמן לי. ואני כשמסמנים לי, מסתמנת לרוב.\n\n\nמאז אנחנו יחד, אני \nוהלחץ שלי\n, מכירים זה את זו לאט ומדי פעם- חמין של שעה וחצי (לא המקור אבל מצוין לגמרי), ראגו בשר נפלא, שעועית נימוחה וגם זה-  ארוחה טעימה להפליא של נתחי בקר רכים ומתובלים שישתדכו נפלא לכל תוספת. \nובטח שאפשר גם בסיר רגיל!\n\n\n .   .   .\n\n\n\n\nגולאש\n– תבשיל בקר ועגבניות ארומטי    4-6 מנות\n\n\nבגולאש הלא מסורתי הזה יש 'תערובת אנה' של כמה תבלינים: גרגרי חרדל כהים, כמון וכוסברה טחונה. שווה לאוץ ולרכוש את גרגרי החרדל גם אם אין בבית ולנסות לשלב את שלישיית התבלינים הזו במתכוני ירקות ואפילו בראגו. הם יוצרים יחד הרמוניה רגועה ומפתיעה של טעמים.\n\n\nאם אתם בעניין של כמויות גדולות, יש להכפיל את המתכון מלכתחילה.\n\n\n1 ק\"ג בשר בקר לבישול ארוך- חתוך לקוביות גדולות\n\n\nמלח ופלפל גרוס טרי\n\n\n1 כפית פפריקה\n\n\n1 כף זרעי חרדל כהים- שלמים (אם אין בנמצא- 1/2 כף זרעי חרדל בהירים)\n\n\n1 כפית כמון- טחון\n\n\n1 כפית גדושה כוסברה יבשה- טחונה\n\n\n1 כוס עגבניות טריות טחונות היטב (או מגוררות על פומפיה)\n\n\n1/2 1 כוסות מים (1 כוס מים אם משתמשים בסיר לחץ)\n\n\n1/2 כפית סוכר\n\n\nמתבלים את נתחי הבקר במלח, פלפל ופפריקה. מחממים היטב סיר ובו מעט שמן ומשחימים את הנתחים- לרוב יש צורך לעשות זאת בפעמיים.\n\n\nמוציאים את הבשר (אפשר לשפוך מעט מהשומן שבסיר, אם יש כמות גדולה ממנו)  ומוסיפים לסיר את שאר התבלינים- מערבבים היטב ונותנים להם בישול של כחצי דקה. מוסיפים את העגבניות והסוכר ומבשלים יחד כדקותיים לקבלת תערובת ארומטית. מחזירים את נתחי הבשר לסיר, מוסיפים מים ומתבלים בעוד מלח ופלפל.\n\n\nבסיר רגיל- מביאים לרתיחה, מכסים ומעבירים לתנור שחומם ל- 150 מעלות צלסיוס/300 פרנהייט לכשעתיים וחצי או עד שהבשר רך מאד. זמן הבישול יכול להתארך מעט בהתאם לסוג הנתח ורצוי לבדוק את הסיר לאחר כשעתיים בכדי לודא שאין צורך במעט מים נוספים.\n\n\nבסיר לחץ- סוגרים את הסיר לפי הוראות ההפעלה שלו, מביאים לרתיחה ומבשלים כ- 30 דקות.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2008/12/04/lemoncookie/": "אמיר הגיע לגבורות. כמו שזה נראה, לא משהו להגיע לשם.\n\n\nלכבוד הגבורות שלו, הצלחתי באופן יוצא דופן לשכנע את זוגתו העסוקה להחריד לתת לי את הכבוד שבאפיית עוגת יום ההולדת שלו. לידיעת כולם -פולניה הנותנת לעצמה להרפות זהו ארוע מרגש כמעט כמו להגיע לגבורות.  מרוב שמחה, בנוסף על העוגה החלטתי להשקיע בקופסת עוגיות- רואה אותם חבוקים באינטמיות על גג המכונית. אורות העיר תחתם, עוגיות משובחות ותה.  כל מי שאוהב לבשל יודע שחלק התכנונים הוא חלק מרומם לא פחות. השקעתי מחשבה.\n\n\nעוגיות פריכות מקמח מלא וסוכר חום יצאו בטעם של מספוא. טוב ויפה לפרות אך לא לבני האנוש. אפילו השוקולד האיכותי שדחסתי בפראות בין כל שתיים לא שיפר במאום. מספוא, כך נראה, נשאר כזה גם עם שוקולד.\n\n\nעוגיות נוספות שקפצו לי לראש הן סוג של נוסטלגיה ממסעדה שהתמחתי בה בניו יורק, עוד לפני הלימודים ב- .F.C.I . הפכתי חצי ארון. מצאתי את הפנקסון. חילקתי ב-10 שלא יצאו לי 5000.  בתכלס, שוקולד-צ'יפס עם פיסטוק. זכרתי אותן יותר מיוחדות מה שמוכיח כמה עבר ב- 8 שנים הללו. יצא המון בצק. אפיתי מעט  ממנו. מתוקות מדי. קוסססססס אמק, אם יותר לי לומר ויותר לי כי זה הבלוג שלי. למה אני לא לומדת?! למה אני תמיד חייבת לנסות דברים חדשים דוקא כשצריך להביא את זה לארוע?!?  למה אני קופצת מדבר לדבר ולמה משעמם לי לעשות דברים שכבר עשיתי ושאני יודעת שהם שוים. \n\n\nשבע בבוקר המחרת. חטפתי אי-שקט. הנה הם, על גג המכונית, סאן פרנסיסקו על המים, כחול וירוק ורק העוגיות שלי מחרבות להם את האוירה… אני חייבת עוד סוג של משהו שכבר הוכח כטוב.\n\n\nצבא של אנשים, גובהם פחות ממטר, שועט למטבח ועט על עוגיות המספוא. בטח טעים- זה בצורה של כוכב.  הנוסטלגיות, שהיו סתם עגולות לא עשו רושם על פרינצי.  \"איכס\", היא התלוננה בעודה מרוקקת פיסות פיסטוק חצי לעוסות \"יש כאן nuts !\". \"אגוזים… אגוזים..\" אמרתי, מנסה להשליט עברית בבית, כשבמיקסר תערובת חדשה של משהו מוכר. הקטקט נתלה לי על הרגל מיבב. הוא שוב חולה. די, הפעם זה כבר ממש מוגזם. אני לא רואה שום חצי כוס מלאה כי היא לגמרי ריקה. מה זה? כל שבועיים מחלה?!  \"אני רוצה עוגה\". \"לא. זה לאמיר\" אני שולפת את אצבעו של נמברטו מהעוגה ומנסה לטייח חזרה את הפיסה שתלש. נושמת עמוק. יהיה בסדר נתקע שם איזה פרח מהגינה ואף אחד לא ישים לב. הקטקט עוד תלוי לי על הרגל רק שעכשיו הוא עסוק בלקנח את האף שלו על המכנסיים שלי.\n\n\nהברכה. אני צריכה לכתוב ברכה.  \"עזבי ברכה\" אומר האיש שלמרות היותו פרופ' בברקלי עדיין תקוע, באספקטים מסוימים של החיים, עם אבותיו הקדמונים יושבי המערות. \"תכתבי לו שאנחנו מאחלים לו שילך לו הערב עם אשתו…\" הוא כבר ליד הדלת (עם נמברטו שמרוח כולו בשוקולד שהצליח לזנב מהעוגה ) והוא רציני. אני קולטת שהוא ממש מרוצה מהבדיחה שלו. האמת, בגילנו זו אחלה ברכה. \n\n\nבינתיים נהיה 10 בלילה וקור כלבים בחוץ. איזה גג מכונית, איזה על המים ואיזה עוגיות. אבל זה שהאפשרות קיימת זה כבר מדהים, לא?! \n\n\n \n\n\n \n\n\n\n\n \nעוגית לימון ופרג\n\n\n\n\nבדיוק בעונה הזו של השנה מופיע כאן סוג של לימון שנקרא:     \nMeyer lemon\n\n\nהוא מקסים. עדין בחמיצותו, בעל קליפה דקה וחלקה, צבע צהוב כהה אפילו כתמתם  וריח של פרדס הדרים. כשהוא מופיע בחנויות פשוט אי אפשר לעמוד בפניו.  הגיע הזמן שהוא יעשה עליה לישראל. \n\n\nזה היה סתם לידע כללי. לימוננו הישן והטוב יעשה עבודה מעולה.\n\n\n\n\nהעוגיות האלו הן לא הכי יפות בנשף אבל כל-כך עדינות, פריכות ולימוניות בדיוק  במידה – שאין עליהן.\n\n\n1 כוס קמח\n\n\nקורט מלח\n\n\n1/3 כוס סוכר\n\n\nקליפה מגוררת מלימון קטן אחד\n\n\n150 גר. חמאה רכה\n\n\n1 חלמון גדול\n\n\n2 כפות מיץ לימון\n\n\n3 כפיות פרג\n\n\nלחמם תנור ל-180 מעלות צלסיוס. \n\n\nמקרימים חמאה וסוכר במיקסר  עד  לקבלת תערובת קרמית כ-2-3 דקות. מוסיפים חלמונים ולאחר ערבוב קצר את שאר החומרים. יש לערבב כמה שפחות- זה בצק פריך! צרים כדורים קטנים. מניחים בתבנית על נייר אפיה. נותנים לחיצה עם אצבע רטובה במרכזה של כל עוגית ואופים כ- 11 דקות. העוגיות משחימות קצת בצדדים ועדיין רכות, אך יתקשו בהמשך.\n\n\nתוך כדי הכנה חשבתי שיהיה נחמד לנסות ולהוסיף להן קליפת תפוז מסוכרת קצוצה דק. וגם גרירת תפוז. בפעם הבאה. \n\n\n\n\n \n\n\n\n\n \n\n\n   \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/10/13/baci-di-dama/": "/\n\n\n\n\nכל אחד והעוגיה המושלמת שלו, לגמרי עניין של טעם אישי.\n\n\nעבורי היא שילוב מתקתק של רכות ופריכות, אגוזים וכמובן שוקולד אך חשוב לא פחות- כזו שתצליח להשאר טריה ימים רבים לאחר האפיה. את הרשימה הלא פשוטה להשגה הזו מצאתי בעוגיות הבאצ'י די דמה האיטלקיות ונפלתי חזק באהבה. הרבה מתכוני עוגיות כבר התארחו כאן בבלוג, טעימות ככל שיהיו, מעולם לא זכו ממני לשם התואר הנכסף 'מושלמות'. נכון שהן מעט מפונקות ומצריכות קצת יותר מאמץ ממתכוני העוגיות הרגילים שאצלי אבל הו- כמה שהן נפלאות!\n\n\n\n\n\n\n\n\n\n\nאת מתכון האם קיבלתי מסטפנו האיטלקי, ששולח לי מדי פעם מתנות אכילות עם האיש. אלו הגיעו מעט מעוכות בשקית ניילון קטנה ונראו כמו חירבוני ציפורים (זה מה שקורה כשעיגול נמעך). בחנתי את השקית בחוסר אמונה אבל ברגע שהכנסתי אחת לפה, נמוגו כל השאלותועונג גדול שטף.\n\n\nלקח לי קצת זמן עד שהגעתי למתכון ובינתיים גם סטפנו הספיק כבר לשכוח מעט מהיכן לקח את המתכון. אלו שאפיתי \nמהאתר האיטלקי\n שנתן לי יצאו חיקוי לא מספק של המעוכות משקית הניילון. שלושה נסיונות שונים לקח לי בכדי להגיע לשלמות שזכרתי- טעמים של נוטלה עדינה ומרקם חמאתי מתמוסס- מומלצות בחום!\n\n\n\n\n\n\nעוגיות באצ'י- אגוזים ושוקולד\n   כ- 30-40 עוגיות קטנות\n\n\nאת העוגיות האלו לא מכינים בחטף או בספונטניות- בצק החמאה צריך לנוח לפחות שעה במקרר והעיגולים הקטנים, לפני האפיה, צריכים עוד כחצי שעה. אבל כמו שאמרתי הן שוות לגמרי את ההשקעה ונשמרות מצוין ימים רבים בכלי אטום. \n \nהקפידו לעקוב אחרי הטיפים השזורים במתכון- הם יעשו את ההכנה לנוחה וקלה יותר.\n\n\nאני אוהבת לשלב בהן אגוזי לוז ושקדים שנותנים לטעמי תוצאה עדינה במרקם ובטעם. ניתן כמובן להכין רק עם אגוזי לוז (מרקם העוגיות יוצא מעט יותר גס וטעם הנוטלה דומיננטי יותר) או רק עם שקדים (אופציה שניסיתי אבל לא מאד חיבבתי).\n\n\n*\n\n\n50 גרם אגוזי לוז קלויים וקלופים\n\n\n50 גרם קמח שקדים (שקדים טחונים)\n\n\n60 גרם סוכר\n\n\n100 גרם חמאה רכה- חתוכה לקוביות\n\n\n100 גרם קמח\n\n\nקורט נדיב של מלח\n\n\n—\n\n\n50 גרם שוקולד 70% משובח\n\n\nטוחנים יחד במעבד מזון את אגוזי הלוז עם הסוכר והשקדים הטחונים- שימו לב לעבוד בפולסים קצרים ולעצור לפני שהתערובת מתחילה להפריש שומן ולהיות דביקה. אם יש לכם מטחנת תבלינים, אפשר לטחון את אגוזי הלוז בנפרד לפני האיחוד עם הסוכר והשקדים- זה יעזור להפיק תערובת דקה ואחידה יותר.\n\n\nמכניסים לקערה את הקמח ואת קוביות החמאה ומערבבים יחד בעזרת אצבעות הידיים. כשהתערובת גושישית אבל אחידה יחסית, מוסיפים את תערובת האגוזים והסוכר ואת המלח. מערבבים ולשים קלות עד לקבלת בצק אחיד. יוצרים מהבצק עיגול שטוח ועוטפים בניילון נצמד. מעבירים למקרר לשעתיים-שלוש. אם רוצים לקצר תהליכים, ניתן להכניס למקפיא לכשעה- כדאי לאחר כחצי שעה לדחוף בעדינות את דפנות הבצק למרכז העיגול בכדי שהבצק יתקרר באופן אחיד (הקצוות קופאים ראשונים).\n\n\nמרפדים שתי תבניות בנייר אפיה. יוצרים כדורונים קטנים ומניחים במרווחיםשל כסנטימטר זה מזה. העוגיות מקסימות כשהן קטנות ונאכלות בביס אחד- לכן שווה להשקיע בגלגול הכדורים- גולה קטנה ולא יותר (בערך 1 ס\"מ קוטר). זו נראת משימה מטורפת לגלגל כמות כזו של כדורונים אבל למעשה זה הולך בצ'יק וצ'ק- תסתכלו על זה כעשר דקות של מדיטציה קולינרית.\n\n\nמכניסים למקרר לחצי שעה.\n\n\nמחממים תנור ל- 160 מעלות צלסיוס/320 פרנהייט. אופים את העוגיות כ- 15 דקות (אם חיפפתם ויצרתם אותן גדולות יותר, הוסיפו עוד מעט זמן לאפיה).\n\n\nבזמן שהעוגיות נאפות: ממיסים את השוקולד המריר, מערבבים היטב ונותנים לו לשבת בצד ולהתקרר מעט- כך הוא לא יהיה דליל מאד וישפך מהעוגיה בעת המילוי.\n\n\nכשהעוגיות מתקררות, הופכים את מחציתן כך שיעמדו על חלקן הכדורי. בעזרת כפית קטנה, מזליפים בזהירות מעט שוקולד למרכז כל עוגיה. נותנים לשוקולד להתמצק מעט (כדקותיים) בכדי שבעת סגירת שתי העוגיות הוא לא ינזל מהצדדים. צריך למצוא את המרקם הנכון! אל יאוש- המאמץ יהיה שווה כל ביס!\n\n\nסוגרים את כל העוגיות לסנדויצ'ים מענגים, נותנים לשוקולד להתמצק לגמרי ושומרים בכלי אטום במקום סודי!\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/21/brownie/": "החלטתי להרשות לעצמי קצת קיטש. אובמה- בראוניס- שחור- לבן.  אוקיי… צודקים, הרבה קיטש. להגנתי אומר שהמקרר היה ריק לגמרי (כן, זה קורה גם פה) ואת מה שהבראוניס הכה מקסימות האלו צריכות, יש לי תמיד בבית.\n\n\nעל המתכון אחראית אוסטראלית מוכשרת בשם \nדונה היי\n.  יש לה ברפרטואר המון ספרי בישול אנינים ומעוצבים וגם מגזין חודשי שווה במיוחד הנושא את שמה. הבראוניס האלו הולכות עימי כבר הרבה שנים ולאן ולמי שלא הכנתי אותן, הן קצרו מחמאות.  15 דקות ערבוב ועוד 30 דקות אפיה לוקח כל הנס הזה וצנצנת של מהממות שכאלו יביאו גם על ראשכם ברכות.\n\n\n\n\n בראוניס בשלושה צבעים\n\n\nכמו שכבר ציינתי, אני אוהבת להשתמש בשוקולד ולרונה. הוא לא זול ולכן אם רוצים לצמצם עלויות אבל עדיין לקבל תוצאה מצוינת, ניתן להשתמש בשוקולד מריר אחר (60% מוצקי קקאו) ובקקאו של ולרונה. הקקאו אף הוא לא זיל וזול אבל תתנחמו בכך שיספיק לכמה אפיות בראוניס.\n\n\n\n\n\n\n\n\n185  גר. שוקולד מריר משובח -קצוץ (bitter sweet)\n\n\n185 גר. חמאה\n\n\n1/4  1 כוסות סוכר\n\n\n3 ביצים\n\n\n2/3 כוס קמח\n\n\n1/2 כוס קקאו\n\n\n100 גר. שוקולד חלב\n\n\n100 גר. שוקולד לבן\n\n\nבקערת מיקסר מקציפים יחד את הביצים והסוכר כ- 5 דקות,  עד לקבלת תערובת נפוחה ובהירה.\n\n\nממיסים את השוקולד והחמאה  על גבי אדים או במיקרו. מערבבים לקבלת תערובת אחידה ומוסיפים לתערובת הביצים והסוכר. מנפים קמח וקקאו לקערה ומערבבים עם תערובת השוקולד.\n\n\nקוצצים את שוקולד החלב ואת השוקולד הלבן לקוביות קטנות. מוציאים 6-7 חתיכות הצידה ואת השאר מקפלים ידנית לתערובת.\n\n\nאני משתמשת בתבנית מרובעת  27 *30 ס\"מ, שבתחתיתה נייר אפיה. לאחר שמעבירים לתבנית ומיישרים, מטביעים את חתיכות שהשארנו בצד אבל לא עד הסוף!\n\n\n אופים בתנור שחומם ל- 180 מעלות צלסיויס \\ 350 פרנהייט כ- 25 דקות. \nשימו לב לא לאפות יותר מדי!\n כדאי לבדוק כבר אחרי 20 דקות\n.\n הקיסם צריך להיות יבש עם כמה פירורים עליו. אם אופים יותר מדי, מתקבלת עוגת שוקולד יבשושית- אתם רוצים אותן לחות, מפנקות ועשירות.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/16/choc-cheese/": "משהו קטן: \n את\n עוגת התפוז- אגס\n שפירסמתי שני פוסטים אחורה, אפיתי בנתיים כבר פעמיים. כנראה שכחתי לגמרי כמה היא נהדרת אם הצגתי אותה רק בתור 'משמחת' כי היא הרבה יותר מזה. היא ממש \nנ פ ל א ה\n.  חוץ מזה תיקנתי במתכון כמה טעויות קטנות (זה מה שקורה כשעושים דברים עייפים) -כך שאם הדפסתם כבר, כדאי לעשות זאת שוב.\nועוד משהו קטן:\n טור ה'וואלה!' שלי מחפש את האושר ועובר לימי\n רביעי בבוקר\n במטרה למצוא.\nומשהו ממש קטנטן:\n  בראוניז נורמטיביים מכילים בדרך- כלל כמויות שוות של חמאה ושוקולד. בנסיונותי לאפיה מעט יותר שפויה, המתכון הזה מכיל רק 100 גר'. צעד קטן לאנושות וצעד קטן לאדם.וזה \nוואלה!\n קודם, קצת באיחור אבל עדיף מאף-פעם.\n\n\n\nאימייל מהעורכת שלי הזכיר לי ש'ולנטיין' מתקרב וביקש אולי אפשר משהו רומנטי. האמת היא, שכשגרים בארצות הברית ממש קשה לשכוח או להתעלם מהעובדה שולנטיין קרב. עצוב אבל איכשהו חג האהבה כאן הפך כמו כל חג אמריקאי אמיתי, לטירוף שיווקי  ומחול של קניות מטורף ועל הדרך הוא גם הופקע מידי האוהבים הרומנטיים והפך למסיבות כיתתיות רעשניות, מלאות סוכר וכרטיסי ברכה.\n\n\nבכדי להפיץ בכל זאת מעט אהבה, פניתי לעזרת המגומדים המשפחתיים שלי 'אז מה כדאי לי להכין לכבוד ולנטיין?' שאלתי אותם. \nשוקולד!\n  הם שאגו בלי להתבלבל לרגע- \n שוקולד עם לבבות!\n  ואם להיות ממש מדויקת זה היה 'שוקולד ורוד עם לבבות ומרשמלו'.\n\n\n\n\nהאמריקאים, שידועים גם כך בקיטשיות הבלתי נגמרת  שלהם, מתחרפנים לגמרי בולנטיין. כל מה שתעלו על דעתכם ועוד- מדובונים, תחרות ולבבות ועד לורדים ושושנים אדומות וכמובן- ש ו ק ו ל ד בכל צורה אפשרית! אי-לכך, הרכנתי ראשי בציות, אמרתי אוקיי לשוקולד וללבבות והכנתי עבורכם קלאסיקה אמריקאית המשלבת שוקולד מריר עם גבינה, שמוסיפה חמצמצות קלה לכל העסק. אחד הדברים החשובים ביותר באפיית בראוניז הוא להקפיד לא לאפות אותן יותר מדי- כך הן נשארות לחות ונימוחות. טריק הלבבות שמוסבר היטב בתמונות יכול לשמש אתכם נאמנה גם בקינוחים אחרים למשל בטארטים או עוגות גבינה  ואפילו כקישוט ברוטב כלשהו או במרק.\n\n\nוהלבבות?! לא רק בולנטיין אלא כל השנה  – הפי ולנטיין טו יו אול!\n\n\n\n\n\n\nבראוניז שוקולד עם קישוטי גבינה\n\n\nאם חפצה נפשכם בנוכחות גדולה יותר של גבינה- אפשר להכפיל כמויות ולהטמיע חלק מבלילת הגבינה בערבוביה בתערובת השוקולד, בדיוק כמו בעוגת שיש.  ..ואם אתם לא בטוחים, עדיף לאפות קצת פחות מקצת יותר…\n\n\n3 ביצים\n\n\n1 כוס סוכר חום לא דחוס\n\n\n1 כפית תמצית וניל\n\n\n250 גר' שוקולד\n\n\n100 גר' חמאה\n\n\n1/2 כוס קמח רגיל\n\n\n2 כפות אבקת קקאו\n\n\n לתערובת הגבינה:\n\n\n100 גר' גבינת שמנת פילדלפיה (נפולאון לא תצלח, היא נוזלית מדי)\n\n\n1 חלמון\n\n\n1/2  1 כפות סוכר\n\n\n1/2 כפית וניל\n\n\nמתחילים בתערובת הגבינה- מקציפים היטב את כל החומרים יחד עד לקבלת תערובת חלקה ורכה. מעבירים לבקבוק לחיץ, מזרק או שקית זילוף.\n\n\nמשמנים תבנית 20*25 ס\"מ או דומה ומניחים נייר אפיה בתחתיתה.\n\n\nמקציפים במיקסר במהירות גבוהה את הביצים והסוכר כ- 6-8 דקות, עד שהתערובת נהיית בהירה וסמיכה. בינתיים, ממיסים את השוקולד והחמאה יחד ומערבבים היטב. מצננים מעט. מנפים יחד את הקמח ואבקת הקקאו.\n\n\nמעבירים את תערובת השוקולד למיקסר ומערבבים עד שאחיד. מוסיפים את הקמח ומערבבים רק עד אשר התערובת אחידה.\n\n\n\n\n\n\nמעבירים לתבנית ומורחים לשכבה אחידה.\n\n\n\n\nליצירת הלבבות:\n\n\n\n\n\n\n\n\n'מזריקים' עיגולי גבינה מתחתית התבנית כלפי מעלה, במרווחים קלים. בעזרת קיסם עבה, מציירים קו החוצה כל עיגול במרכזו, כך שיוצר לב בסיום.\n\n\n\n\nאופים בתנור שחומם ל- 180 מעלות צלסיוס כ- 20-25 דקות. שימו לב לא לאפות יותר מדי-  בבדיקת קיסם- יש לראות עדיין מעט פירורים רטובים. מצננים ומחלצים מן התבנית. חותכים לריבועים.\n\n\n\n\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/04/28/passover-brownies/": ".\n\n\n\n\n.\n\n\nשמתי לב שכולם עפים בישראל.\n\n\nאני לא עפה לשום מקום, אולי זו הכבדות אולי זה המיקום, אבל שולחת לכם מתכון משובח לבראוניז זריזים- תקשיבו טעימים כאלו בחיי שלעוף.\n\n\n \n\n\n\n\nבראוניז ללא גלוטן- לעוף לעוף לעוף   \nכ-16 ריבועים קטנים\n\n\nאיך שלא ניסיתי להתעמר במתכון הזה ולכלותו,  גבר הוא על המרור והמצרים ויצא טעים אש. כזה שמתאים בדיוק לזמן הזה שצריך משהו ביתי וטרי אבל לא מתאים להתחיל עם עוגה של ממש. כזה שמתאים לא רק לפסח אלא לכל ימות השנה.\n\n\nאת שמן הזית + רסק התפוחים ניתן להמיר ב- 1/2 כוס שמן-קוקוס ולקבל בראוניס שוקולד- קוקוס מצויינים.\n\n\nוכמובן שאפשר להוסיף כיד הבא לפה: אגוזים קצוצים, שברי שוקולד מכל סוג וצבע וכולי..\n\n\n*  במידה ויש רגישות לגלוטן, הקפידו לקנות שיבולת-שועל שעל אריזתה מצוין שהיא נטולת גלוטן.\n\n\n.\n\n\n2 ביצים\n\n\n1/2 כוס סוכר גדושה\n\n\n150 גרם שוקולד מריר – קצוץ\n\n\n1/4 כוס שמן-זית עדין\n\n\n1/3 כוס רסק תפוחים (מיכל קטן)\n\n\nמעט ליקר שאוהבים\n\n\n1/2 כוס שקדים טחונים\n\n\n1/4 כוס קמח אורז/ שקדים טחונים/ שיבולת שועל טחונה\n\n\n2 כפות קקאו\n\n\n.\n\n\nמחממים תנור ל- 180 מעלות צלסיוס/ 350 מעלות פרנהייט. משמנים או מרפדים בנייר אפיה תבנית בינונית – אני אופה ב- 20*20 אבל אפשר למתוח \nמעט\n יותר ולקבל אותם דקיקים יותר.\n\n\nמקציפים ביצים וסוכר במיקסר כחמש דקות. בינתיים ממיסים יחד בעדינות את השוקולד ושמן-הזית.\n\n\nכשתערובת הביצים תפוחה ואוורירית, מוסיפים את רסק התפוחים, הליקר ותערובת השוקולד ומערבבים היטב.\n\n\nמוסיפים את שלושת המרכיבים היבשים ומערבבים היטב לקבלת תערובת אחידה.\n\n\nמעבירים לתבנית משומנת או מרופדת בנייר אפיה ואופים כ- 30 דקות.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/01/24/biscotti/": "וכן- ההדפסה עובדת כרגיל!\n\n\n \nף\n\n\n\n\n \n\n\nבניגוד לדיעה הרווחת שביסקוטי הוא דבר פשוט לביצוע, יש לי אחת הפוכה בדיוק- שממש אבל ממש, קשה \nלאפות\n למצוא מתכון מוצלח באמת לביסקוטי טובים באמת\n\n\nך\n\n\n\n\n\n\nהתאוריה שלי טוענת שלהכין עוגיה קשה, יבשה ונטולת שומן- שלמרות כל אלו תצא מעניינת, טעימה ועם הקראנץ' הנכון- זה באמת עניין לא פשוט\n\n\nףף\n\n\n\n\nבשביל זה לא היתה ברירה אלא לגייס את מיטב שחקני החיזוק (כמובן עניין של טעם אישי)-\n\n\nאגוזי לוז\n– הנסיך של האגוזים\n\n\nמריר משובח\n– אם אפשר 'ולרונה' מה טוב\n\n\nתפוז\n– כי זו העונה\n\n\nך\n\n\n\n\n\n\nך\n\n\nלקחו נסיונות רבים (מה שרק מחזק את נכונות התאוריה) בכדי להצליח ולהפיק ביסקוטי משובחים שיעמדו בציפיות\n\n\nהחדשות הטובות הן שאני חושבת שהצלחתי…\n\n\n ף\n\n\n\n\n\n\nף\n\n\nביסקוטי לוז, שוקולד ותפוז      \nבערך 20 יחידות\n\n\nהכמות הזו ממלאה צנצנת גדולה ביפות האלו. אפשר כמובן להכפיל כמות ולצור שני כיכרות שיתנו כמות כפולה.\n\n\n 1 כוס קמח+ 3/4 כפית אבקת אפיה\n\n\n75 גר' שוקולד מריר משובח\n\n\n1/2 כוס דחוסה סוכר חום בהיר\n\n\n2 ביצים\n\n\n1 כף שמן זית\n\n\n1 תפוז\n\n\n1 כף ליקר גרנד מרנייר\n\n\n3/4 כוס אגוזי לוז קלויים שלמים\n\n\nמחממים תנור ל- 150 מעלות צלסיוס/ 300 פרנהייט\n\n\nמרסקים את השוקולד עם הקמח ואבקת האפיה במעבד מזון- עד שהשוקולד הופך לפירורים קטנים.\n\n\nמקלפים את קליפת התפוז בעזרת קולפן תפוחי אדמה- ומקפידים להוריד רק את הקליפה הכתומה, ללא החלק הלבן. פורסים את הקליפה לפסים דקים וקוצצים דק. הכמות המתקבלת היא בערך 1/2  1 כפות.\n\n\nמערבבים את הביצים עם סוכר, קליפות תפוז, גרנד מרנייר ושמן ומוסיפים את תערובת הקמח- שוקולד. בטרם התערובת אחידה, מוסיפים את האגוזים ומערבבים היטב יחד.\n\n\nמעבירים את התערובת בעזרת כף גדולה לתבנית אפיה תוך כדי יצירת גוש מאורך באורך 30 ס\"מ.\n\n\nמרטיבים את הידיים ומחליקים למאורך של 30*8 ס\"מ בערך.\n\n\nאופים כ-30 דקות ומצננים\n\n\nפורסים לפרוסות בעובי ס\"מ בערך ומחזירים לתבנית האפיה.\n\n\nאופים כעשרים דקות נוספות- במהלכן הופכים את הביסקוטי לצידן השני לאחר עשר הדקות הראשונות.\n\n\nמצננים ומאכסנים בצנצנת סגורה.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/02/13/heart-cookie/": "פ\n\n\nיומיים לאחר שסיימנו לחגוג את כניסת שנת הארנבת הסינית במסיבות כיתתיות עטורות דמפלינג ונודלס ובמצעדי דרקונים, וכבר נדרשנו לשנס מתניים להילולות חג הולנטיין, הלוא הוא חג האהבה האמריקאי הממוסחר לעייפה.  הילדים הכינו כרטיסים לחברי הכיתה (75 במספרם הכולל, תודה ששאלתם), חיברו בסרט מלובב לצמידי לבבות זוהרים בלילה וכתבו שמות. בתמורה הם יקבלו בערך 25 כרטיסים כל אחד, שכוללים עפרון או מדבקה במקרה הטוב וסוכריות זרחניות ודביקות במקרה הרע (ז'תומרת הרע שלי).\n\n\n\"אמא, תסתכלי על הכוס המלאה!\" אומר לי נמברטו, כל הפה שלו סגול מתולעת גומי שהביאה הארנבת . צודק. החצי המלא הוא סיבה נוספת לחגוג \nאהבה\n ולאכול סוכר. הרבה סוכר.\n\n\nף\n\n\n\n\n\n\nף\n\n\nילדתי עדיין במעיכות מחלה קלה. במקרה אחר היא היתה כבר בבית-ספר אבל אני מוותרת לה. אנחנו מכינות עוגיות לבבות ורודות והיא לא מנידה עפעף כשלבצק אני מוסיפה שמן-זית, זה מה שנקרא כוחו של הרגל. הן יוצאות ביסקויטיות כמו עוגיות סבתא של פעם וכן, טעימות פחות מאלו בעלות המרקם המתפורר מפריכות. הן יותר יציבות. זה טוב לי (פחות זחילות פזצטה על הרצפה בתום הכירסומים) ולא ממש אכפת להם (עוגיה היא עוגיה היא עוגיה).\n\n\nאת הורוד אנחנו יוצרות ממיץ של תפוז אדום. כשאין תפוז כזה, גם תות מרוסק יתן אפקט מרהיב.\n\n\nל\n\n\n\n\n \n\n\n\n\nביסקויטים של אהבה \n~8 עוגיות גדולות\n\n\nושלא תגידו שלא אמרתי- עוגיות סבתא של פעם זה ביסקויט. אם אתם מחפשים עונג- לכו למתכון אחר!\n\n\nאפשר לאפות בהיר (שם יש טעם תפוזי צלול) ואפשר לאפות עוד כמה דקות עד לשחום, שזה יותר פריך עם פחות תפוזיות.\n\n\nאפשר להחליף טעמים- קינמון למשל יהיה נחמד..\n\n\n1/4 כוס שקדים טחונים\n\n\n1/4 כוס אבקת סוכר\n\n\n1/4 כוס קמח\n\n\n1/2 כפית אבקת אפיה\n\n\nגרירת קליפה מתפוז שלם\n\n\n1/8 כוס מיץ תפוז סחוט\n\n\n1/8 כוס שמן-זית עדין (בטח קנולה יהיה טוב גם)\n\n\n1 חלמון\n\n\nמחממים תנור ל- 180 מעלות צלסיוס/350 פרנהייט\n\n\nמערבבים בקערה את החומרים היבשים. מוסיפים את גרירת התפוז ומשפשפים בין שתי הידיים בכדי לערבב אותה היטב.\n\n\nמוסיפים את החלמון, המיץ ושמן-הזית, מערבבים היטב עם מזלג ואחר-כך עם היד עד לקבלת בצק רך ונעים. אם חסר מעט מיץ או קמח- הוסיפו.\n\n\nמכניסים מכוסה למקרר ל- 20 דקות.\n\n\nמרדדים על משטח מקומח קלות, קורצים צורות ואופים כ- 10-12 דקות.\n\n\nציפוי הסוכר: \n\n\n1/2 כוס אבקת סוכר\n\n\n1-2 כפות מיץ תפוז אדום\n\n\nהטריק לקבלת ציפוי קשה הוא מיעוט נוזלים. את מיץ התפוז יש להוסיף במנות קטנות ולערבב היטב בין לבין. העיסה צריכה להיות כמה שיותר סמיכה, אך מריחה כמובן. אם הוספתם יותר מדי נוזלים, הוסיפו עוד אבקת סוכר.\n\n\nמערבבים היטב היטב עד שאין שום גושונים.\n\n\nמורחים על העוגיות בעזרת גב הכפית. נותנים להתיבש עד שהציפוי קשה ויבש ומעבירים לצנצנת אטומה.\n\n\n\n\nל\n\n\nאז בחרתי לי שיר אהבה שמצחיק אותי קצת-\n\n\n\n\nףך\n\n\nואז חשבתי- \n\n\nבואו נעשה מזה פוסט של אהבה \n\n\nספרו \nמשהו על האהבה שלכם (למה למי שבא)\n\n\nיאללה, אני ראשונה…\n\n\nח\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/01/05/jerusalem-halv/": "ך\n\n\nהביקור שלנו בישראל היה הפעם מיוחד ושונה ומרגש במובנים רבים. עשינו בו דברים אחרי שנים רבות שלא, כמו למשל הטיול לירושלים שאירגן לנו גלעד. אפילו תל אביבית שכמותי, שמנהלת פנקסאות צפופה עם העיר הזו על כל שנאותיה, מלחמותיה וחומותיה הבנויות והרגשיות, הצליחה להנות עד עמקי לבה מהסיור על החומות ומהפסיעה בסמטאות העיר העתיקה שאוגדות בפינותיהן הקשישות המון זכרונות והיסטוריה.\n\n\nף\n\n\n\n\n\n\n\n\nל\n\n\nבסמטאות העיר העתיקה, אפילו שכבר היינו אכולים ושתויים, לא עמדתי בפיתוי מול כמה ביסים מבייגלה שומשום מאורך, מלבי שהתנדנד על מגש מוזהב ונתח של חלבה שזורת פיסטוקים. את החלבה זרקתי אחרי הביס הראשון כי היה לה את הטעם הזה שיש לחלבה שעמדה יותר מדי זמן והבחוצה שלה נהיה קצת צמיגי ועם טעם לוואי. זה יכול היה להיות עצוב עד בלי די, אלמלא עצרנו לשתי שניות בשוק מחנה יהודה, שם קניתי חלבה מענגת מהחלומות.\n\n\n\"גיברת\" אמר לי המוכר בעודו חותך לי בזריזות חתיכת חלבה עצומה (בערך פי ארבע ממה שביקשתי) מהגלגל עליו הצבעתי, \"אי אפשר יותר קטן זה מתפורר!\"… בצד אחיו חתך פרוסה דקיקה לאיש זקן. לא מתפורר, הא? \n\n\n\"נו… צריך להתפרנס\" הוא חייך.\n\n\nף\n\n\n\n\nף\n\n\nהגוש המענג הזה הגיע איתנו הביתה. טעים כמו שחבל שלא חתך גדול יותר, ככה טעים.  כשהתפייטתי באזני יעל על הגוש ההולך ומצטמק, היא סיפרה לי על ממתק שהכינה בתדודתה מביסקויטים, דבש וטחינה. דבש וטחינה כולנו יודעים, נותנים אפקט חלבה מעולה ולכן אצנו הבכורה ואני למטבח לנסות. יצא טעים בטירוף וכל מילה מיותרת.\n\n\nקטנה על טחינה – \nודוקא טחינה לא הבאתי מהבית. אחרי שנים של מחסור נוראי ויבוא מיכלים מסורבל, מצאתי כאן טחינה טעימה ומספקת- \nRoland\n \n\n\nLך\n\n\n\n\n\n\nךלל\n\n\n \n\n\n\n\nממתק קראנצ'י בטעם חלבה\n        תודות רבות לאורית הבתדודה של יעל\n\n\nזה קראנצ'י מהביסקויטים וחלבתי מהטחינה והדבש וזה טעים בטירוף- עם או בלי השוקולד. \n\n\nמי שאינו חפץ בכידרור תערובת דביקה שאינה ששה להתכדרר, יכול פשוט להשטיח בתבנית, לקרר ולחתוך לריבועים. באופן קסום זה ממש אותו הטעם!\n\n\n\n\n18 ביסקויטים = בערך 1 כוס אחרי ריסוק\n\n\n1/4 כוס דבש\n\n\n1/4 כוס  ועוד קצת טחינה גולמית\n\n\n1/4 כוס פתיתי קוקוס\n\n\nמרסקים, מערבבים. ההמלצה היא לא לערבב מיד את כל כמות הביסקויטים, כי סוגי הטחינה וסמיכותן זה דבר משתנה…\n\n\nאם אתם מהזן המכדרר- יש ללחוץ על הגוש בתוף כף היד היטב ורק אז לעצב לעיגול\n\n\nאם רוצים או אם הילדה דורשת, מזליפים מעל מעט שוקולד מומס  \n\n\nף\n\n\n\n\nאהבתי\n \nטוען...\n\n\n\n\nקשור",
  "https://bissim.com/2013/03/22/cookies-for-passover/": ".\n\n\n \n\n\nהרבה נסיונות עברו בבית שלי עד למתכון הזה, בשינויי מינונים זעירים לכאן ולכאן\n\n\nאני מניחה שהשאלה הקבועה של הטועמים השונים: מה, זו עוגיה של פסח? היא סימן טוב\n\n\n.\n\n\n\n\n\n\n\n\nעוגיות שוקולד-צ'יפס ללא גלוטן\n      ~24 עוגיות\n\n\nלאלו אפשר להוסיף ככל העולה על הדמיון: תבלינים,  אגוזים, חמוציות או צימוקים, קליפות הדרים מסוכרות/גרירת קליפה, פולי קקאו וכו'\n\n\nלמשל: ניסיון מעניין שאהבנו מאד היה נטיפי שוקולד לבן וקמח כוסמת (רק 2 כפות) במקום קמח השקדים.\n\n\n60 גרם חמאה מומסת ומקוררת\n\n\n1/4 כוס דחוסה סוכר חום בהיר\n\n\n2 כפות סוכר\n\n\n1 ביצה\n\n\n1 כפית תמצית וניל\n\n\n2/3 כוס קמח אורז חום\n\n\n2 כפות  קורנפלור\n\n\n3 כפות קמח שקדים\n\n\n100 גרם שוקולד מריר איכותי קצוץ גס או 2/3 כוס שוקולד צ'יפס\n\n\nמחממים תנור ל- 180 מעלות צלסיוס/350 פרנהייט. מרפדים שתי תבניות גדולות בנייר אפיה.\n\n\nבקערה גדולה מערבבים במרץ את החמאה עם שני סוגי הסוכר בעזרת מטרפה/מקצף, עד שמתקבלת תערובת בהירה וחלקה. אם תחפפו כאן, תקבלו עוגיות מגורגרות מעט מסוכר שלא נמס. עוברים לכף עץ ומערבבים פנימה את הביצה ואת תמצית הוניל. מערבבים היטב.\n\n\nמוסיפים  את קמח האורז, הקורנפלור וקמח השקדים ולאחר ערבוב קצר גם את שברי השוקולד. אני אוהבת לקצוץ את השוקולד באופן לא אחיד- כך חתיכות גדולות ממנו, מציירות כתמים חומים על העוגיות וכל אחת נראת מעט שונה. שוקולד צ'יפס כמובן עובד יופי.\n\n\nכדאי לשמור במקרר כ- 15-30 דקות לפני האפיה\n\n\nבעזרת כף גלידה קטנה או כפית, יוצרים כדורים קטנים על גבי תבנית מצופה בנייר אפיה.  העוגיות מתפשטות מעט במהלך האפיה כך שיש לשמור על מרווחים קטנים בינהן.\n\n\nאופים כ- 10 דקות עד שהעוגיות מזהיבות מעט. 12 דקות לעוגיות פריכות יותר.\n\n\n\n\n.   .   .\n\n\n\n\nבפסחים של ילדותי היה אבא שלי נוסע לשוק הכרמל (אהבה שכנראה ירשתי ממנו) וחוזר עם שקיות מלאות בעוגיות: האחת של עוגיות קוקוס והשניה של עוגיות בוטנים דביקות עם שפיץ. תמיד אחרי שהגיע, היתה אמא שלי פוצחת בנאומי ה'מה נעשה עם כל הכמויות הלא הגיוניות האלו?!' ותמיד תמיד, היה אבא דבק בהן בנאמנות ואוכל אותן שבועות רבים אחרי שהחג הסתיים..\n\n\nאני לא יודעת אם זהו כוחו של הרגל או מתק הזכרון ואולי הן באמת טעימות אבל אני עדיין זוכרת אותן בחיבה. והשבוע במטבח, יצאו לי עוגיות בוטנים שממש מזכירות את ההן אבל מעט יותר מעודנות ומתוחכמות.\n\n\n\n\n\n\n\n\nעוגיות בוטנים ללא גלוטן\n       ~16 עוגיות\n\n\n* אפשר לשחק עם סוג האגוז- בנסיון נוסף החלפתי את הבוטנים באגוזי מלך והוספתי עוד מגרירת התפוז. יצאו שונה בצורה ובמרקם-   שטוחות ופריכות, מזכירות עוגיות טוויל. טעים גם. אז קחו בחשבון שכאשר אתם משנים את סוג האגוז-יבוא שינוי גם באפקט המתקבל. אפשר לאפות בתחילה עוגיה אחת בלבד ולפיה להחליט האם יש להוסיף עוד קצת קמח שקדים בכדי למצק עניינים\n\n\n1 כוס בוטנים קלויים וקלופים ללא מלח \n\n\n\n\n~1/2 כפית גרירת תפוז\n\n\n1 כפית ברנדי\n\n\n1/2 כוס סוכר (אם משתמשים בסוכר דק כמו 'סוגת' יש להוריד מעט בכמות כי הוא נורא מתוק)\n\n\n1 ביצה\n\n\n1/4 כוס קמח שקדים (שזה שקדים טחונים דק- להשיג בכל מקום)\n\n\nמחממים תנור ל- 180 מעלות צלסיוס/350 פרנהייט. מרפדים שתי תבניות גדולות בנייר אפיה.\n\n\nמעבירים את הבוטנים למעבד מזון ומרסקים ככל שניתן. יש לתת למכשיר לפעול עד שהמרקם נהיה מעט מחיתי ורטוב.\n\n\nמנקים את הדפנות בעזרת מרית, מוסיפים גרירת תפוז וברנדי ומערבבים היטב כדקה. מוסיפים סוכר, ביצה וקמח שקדים ומערבלים היטב עד לקבת תערובת אחידה.\n\n\nבעזרת כף גלידה קטנה או כפית, יוצרים כדורים קטנים על גבי תבנית מצופה בנייר אפיה.  העוגיות גדלות מעט כך שיש לשמור על מרווחים קטנים בינהן.\n\n\nמניחים על כל עוגיה מחצית בוטן, קליפת תפוז מסוכרת, פולי קקאו ומלח ים או כל מה שעולה בדמיון.\n\n\nאופים כ- 15 דקות או עד שהעוגיות מזהיבות.\n\n\n\n\n.   .   .\n\n\nועוד לפסח-\n\n\nעוגיות שוקולד משובחות\n\n\nעוגיות שוקולד ופיצוחים\n\n\nעוגיות חמאת בוטנים קלי-קלולה\n\n\nעוגת אגוזים ושוקולד\n\n\nמצות אלוהיות בקרמל ושוקולד\n\n\nקניידלך\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/08/30/honey-cookies/": "…\n\n\nבשנה הבאה אני אעשה יותר ספורט. ויוגה.  אולי אפילו אשחה.\n\n\nאני גם אקרא את כל הספרים החדשים שמחכים לי בערימה יפה ליד המיטה. בחיי שאקרא כי לא אהיה עייפה בכלל. מהיוגה.\n\n\nבשנה הבאה אוציא ספר בישול לילדים והוא יהיה בדיוק כמו שדמיינתי- יהיו בו מתכונים של אוכלים שבאמת יוצאים טעים גם אם מערבבים אותם הרבה יותר ממה שנחוץ ואיורים שיצליחו לחמם את הלב. ובדיוק כמו שרציתי, הוא יהיה שילוב של בית ואוכל וחברים וילדותיות מעוצבת רק במידה. הוא יהיה מהחיים עצמם, לא הפקה נוצצת שגורמת לך להרגיש שהחיים הם מגזין אבל אתה לא בתוכו.\n\n\nבשנה הזו אני אוכל קצת פחות בשר- לא כי זה באופנה אלא כי זה נכון. במידה. ואגיע להכין את כל הדברים שמזמן מצטברים לי ברשימות על גבי דפים אבודים ואכתוב אותם כאן, כך ש'ביסים' ישקוק חיים.\n\n\nבשנה הבאה אני אטייל יותר בשניים- אני סוף סוף \nאחפש\n אמצא מישהי שתחזיק את גן החיות הקרוי ביתי ביד נטויה ואצטרף בלי אף נקיפת מצפון אחת לשלל הנסיעות המרהיבות שמתוכננות לאיש ברחבי העולם. אמן.\n\n\nבשנה הבאה אגיד לילדים פחות : 'זהו, מהיום…' בכלל, אדבר פחות ואעשה יותר. שזה משהו שאני אומרת להם כל יום שאני צריכה לעשות אבל לא עושה מספיק.\n\n\nבשנה הבאה אבדיל בין עיקר לטפל, אבין את הנסתר, אתפנה לפנאי בלי פולניות מיותרת.\n\n\nבשנה הבאה, חכו תראו\n\n\n…\n\n\n\n\n…\n\n\n\n\nדובשניות \n        כ-40 עוגיות קטנות\n\n\nמפתיעות ברכותן ובעדינותן הדבשית- כדאי ורצוי להכינן  יום-יומיים מראש בכדי שיעדנו טעמים. מכניסים לשקית עם סרט או לצנצנת יפה ונותנים למי שאוהבים-\n\n\n1/4 כוס שמן-זית ( עדין ולא מריר)\n\n\n1/4 כוס דבש\n\n\n1 ביצה\n\n\n2 כפות דחוסות סוכר חום\n\n\n1/3 כוס  שקדים טחונים\n\n\n1/4  1 כוסות קמח מלא\n\n\n1/2 כפית אבקת אפיה + 1/2 כפית סודה לשתיה\n\n\n1/2 כפית קינמון\n\n\n1/2 כפית ג'ינג'ר טרי מגורר\n\n\nקמצוץ נדיב של ציפורן ושל אגוז מוסקט\n\n\nמחממים תנור ל- 180 מעלות צלסיוס/ 350 פרנהייט\n\n\nמרפדים שתי תבניות גדולות בנייר אפיה.\n\n\nבקערה מערבבים- שמן-זית, דבש, ביצה וסוכר חום (מודדים ראשית את השמן – כך הדבש מחליק בשמחה החוצה ולא נדבק כלל).\n\n\nמוסיפים לקערה את כל החומרים היבשים: קמח, אבקות ותבלינים ומערבבים עד לקבלת בצק רך מאד וריחני. * אם הבצק נראה לכם דביק באופן בלתי נסבל ואינו מתכדרר לכדור בידיים לחות, הוסיפו כף או שתיים של קמח.\n\n\nמרטיבים את הידיים רק מעט ויוצרים כדורים קטנים בגודל של גולה בינונית. שימו לב העוגיות תופחות מעט וחמודות מאד בגודל קטן. בערך 40 עוגיות יתנו לכם גודל  עוגיה מושלם.\n\n\nמניחים את העיגולים בתבנית במרווחים של כס\"מ ואופים כ- 10 דקות. העוגיות זהובות ורכות. מקררים.\n\n\nלציפוי:\n\n\n1 כוס אבקת סוכר\n\n\nכמה טיפות של מים\n\n\nמערבבים היטב עד לקבלת זיגוג חלק: כמות המים תקבע את עובי הציפוי ובמקרה הזה, אין צורך בציפוי עבה. מצד שני, שימו לב שלא ליצור ציפוי דק מדי בכדי שהזיגוג יצליח לשרוד על גבי העוגיה ולא לטפטף במרץ לכיוון מרכז כדור הארץ.\n\n\nאוחזים כל עוגית בבסיסה וטובלים את ראשה בקערית הציפוי- מנערים קלות ונותנים ניגוב עדין בדופן הקערה. בצ'יק וצ'ק מצפים את כולן (אופס.. אם לא הספיק לכם הציפוי ב ד י ו ק סימן שהוא היה סמיך מדי ולכן עליכן להכין עוד קצת…)\n\n\nאפשר לפדר במעט קינמון , אפשר לא.\n\n\nמניחים את העוגיות להתייבש.\n\n\n…\n\n\n\n\n…\n\n\nולכולכם,\n\n\nשנה טובה ומתוקה\n\n\nאחת כזו עם הרבה תה של צמחים ועוגיות טובות\n\n\nשל בריאות\n\n\nשל חבר/ה טוב/ה שיודע/ת לתת בדיוק את מה שאתם צריכים\n\n\n \nשל ארוחות טובות\n\n\nשל נשיקות\n\n\n…\n\n\nשלכם,\n\n\nהילה\n\n\n…\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/05/23/mexican-weddin/": "לבלוג שלי ולי קצב שונה.\n\n\n לפעמים יש הרבה מה לספר אבל מזון איין.\n\n\nלפעמים יש מזון- אפילו מבחר אבל אין מוזה לומר משהו או כמו במקרה של עכשיו אין מתי לומר זאת.\n\n\nאז הפעם ממש בקצרה- מתכון של עוגיות נימוחות ומקסימות, שאני אוהבת במיוחד.\n\n\nשיהיה  שבוע נפלא ומבטיחה לשוב בהקדם.\n\n\n \n\n\n\n\n \n\n\n\n\n \n\n\n\n\nעוגיות חמאה נימוחות ומקסימות\n          כ-48 עוגיות קטנות\n\n\nהעוגיות האלו מוכרות במחוזות ברקלי כ'עוגיות חתונה מכסיקנית'  וזאת כי, ניחשתם נכון, המכסיקנים נוהגים להגישן באירועים חגיגיים ובחתונות. אבל בפריפריות אחרות הן נקראות 'עוגיות תה רוסיות' וגם סתם 'עוגיות חמאה'.\n\n\nלא משנה איך תקראו להן הן מעולות ונשמרות מעולה במקפיא. הדרך היעילה ביותר היא לצור אותן, להקפיא על מגש ואז להעביר לשקית. ככה יש לכן אותן מוכנות ישר לאפיה.\n\n\nלא מזמן טעמתי אחת כזו במאפיה וטעמה היה של פקאן. אחר-כך הכנתי אותן בבית עם תערובת של מלך ופקאן. יצאו מעולות, כך שניתן לשחק עם סוג האגוזים.\n\n\n230 גר. חמאה\n\n\n60 גר. אבקת סוכר\n\n\n100 גר. אגוזי מלך\n\n\n150 גר. קמח רגיל\n\n\n150 גר. קמח לחם\n\n\nקורט מלח\n\n\nמעט תמצית וניל\n\n\nמרסקים במעבד- מזון את האגוזים ואבקת הסוכר לתערובת דקה ככל הניתן. \n\n\nמעבירים את החמאה לקערת מיקסר ומערבבים היטב עד לקבלת תערובת קרמית. מוסיפים את שאר המרכיבים ומערבבים לקבלת בצק.\n\n\nאין צורך בקירור וניתן ישר ליצור כדורים ולאפות. \n\n\nאופים בחום של 180 מעלות צלסיוי\\ 350 פרנהייט כ- 10-12 דקות עד שזהובות או אפילו שחומות מעט.\n\n\nמצננים ומגלגלים באבקת סוכר.\n\n\nהעוגיות נשמרות מצוין בקופסא אטומה.\n\n\n\n\n \n\n\n\n\nלפני סוכר ואחרי  והכהות מאחור הן \nאלו\n והן מעולות בפני עצמן…\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/05/31/jams-square/": ".\n\n\n\n\n.\n\n\nפעם בכמה זמן מגיח הנמברטו מחדרו בבוקר שלאחר שנת ישרים, ופניו אומרות כאב: צליעה אנושה, כאבי גרון עזים בגינם אינו יכול לדבר או מחושי בטן קטלניים. מיד אני רואה לו בעיניים שפשוט בא לו להשאר סתם כך בבית ומבינה אותו הרבה.\n\n\nלפעמים אני נשברת ואומרת יאללה, שיחכה הכל. כמה פעמים עוד יצא לי להשאר איתו סתם כך בבית- לעשות כלום, למרוח ת'זמן יחד או לבד, לשחק משחקים בהם הוא תמיד מנצח גם כשהוא לא, לשבת שניים בבית קפה או לאכול גלידה?\n\n\n..\n\n\n\n\n\n\n\n\n.\n\n\nהפעם, לאחר התקף לב קל או משהו, קטפנו תותים והכנו ריבה. ורק מפני ש\nעופרי\n התלוננה כמה ימים לפני כן על מחסור במתכון טוב לעוגיות ריבה פריכות של פעם, הכנו בצק חמאתי ואפינו חיתוכיות ריבה לתפארת.\n\n\nסוף עונת התותים בארץ\n, זמן מצוין לאוץ ולהכין ריבה לימים קשים. אם לא, כל ריבה אחרת תהיה נפלאה או כמו שעשתה עופרי מיד לאחר שקיבלה את המתכון: תוספת של פרוסות אגסים דקות מבושלות במעט יין אדום.\n\n\n*   *   *    \n\n\n\n\nחיתוכיות ריבה  \n ~16 יחידות\n\n\nהכמות מתאימה לתבנית טארט מאורכת וצרה (11/35 ס\"מ) או כל תבנית קטנה אחרת. ניתן להכפיל כמויות ולאפות בתבנית מן הישוב.\n\n\nכמובן שכמובן\n שבמיטבן ביום האפיה. למחרת, מעט מן הפריכות נעלמת אבל אז מופיע הטעם האגדי הזה, של זכרונות ילדות מצופים במרגרינה כדבעי\n\n\n100 גר' חמאה\n\n\n1/2 כוס שקדים טחונים – אפשר להתנסות בסוגי אגוזים שונים\n\n\n1/2  1 כוסות קמח\n\n\n1/4 כוס \nמעוגלת\n של סוכר\n\n\nקמצוץ מלח\n\n\n5-8 כפות מים קרים\n\n\n*ניתן להוסיף לבצק גרירת תפוז או לימון ותבלינים כאשר חפצה נפשכם להתאים לריבה שברשותכם\n\n\nריבה\n בנדיבות  – משהו כמו ארבע כפות גדושות ומגודשות\n\n\nמחממים תנור ל- 180 מעלות צלסיוס/350 פרנהייט.\n\n\nמכניסים למעבד מזון: שקדים טחונים, קמח, סוכר וקמצוץ מלח. מוסיפים את החמאה חתוכה לקוביות ובפולסים קצרים מעבדים עד לקבלת פירורים. מוסיפים כ-5 כפות מים ובעזרת שתיים-שלוש פעולות ערבוב קצרות מערבבים רק עד שנוצרת תערובת פירורית לא אחידה שנאספת בבדיקה בין האצבעות לבצק אחיד. כלומר, אם התערובת יבשה מדי, יש להוסיף עוד קצת מים ולתת ערבובון קצרצר- כמות המים תלויה בכמה יבש יומכם.\n\n\nמעבירים מחצית מכמות הפירורים לתבנית, לוחצים היטב ויוצרים שכבת בצק אחידה על התחתית. אופים כ-20 דקות. את מחיצתה השני של תערובת הפירורים לוחצים מעט בידים בכדי לצור מקבצי פירורים גדולים יותר ומאחסנים בינתיים במקרר.\n\n\nמוציאים את התבנית מהתנור ומורחים ריבה בנדיבות. מפזרים את הפירורים שנותרו ומחזירים לתנור החם לעוד כ- 40 דקות או עד שהמאפה שחום ונאה.\n\n\nמקררים, פורסים ומפדרים באבקת סוכר.\n\n\n .\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/04/15/peanutbutter-cookies/": "ימים אחדים של לפני הפסח והגינה במיטבה. הכל ירוק, מנצנץ ושטוף בסגולים ואדומים.\n\n\nאת החג נבלה בניו יורק שהיא סוג של בית, עם הקניידלעך של איגר, הסנטרל פארק ודודה אחת שבאה גם.\n\n\nל\n\n\n \n\n\n \n\n\nבדרך- כלל, כשאני בוחרת להכין מתכון של אחרים, אני מכוונת לדברים לא מוכרים שמחדשים לי או לכאלו שממש נשמעים לי דאאאיי, אין מצב! וכן, בדרך כלל זה נגמר במפח גדול. אני מצרפת עבורכם מתכון לעוגיות חמאת בוטנים, שהכנתי כשמעט אמונה בליבי והצליחו להפתיע אותי לגמרי לטובה. שלושה מרכיבים ובחישה ידנית של שלוש דקות, הניבו עוגיות לתפארת עם מרקם \nחמאתי ונימוח\n. אני לא מחסידות הז'אנר ועדיין הן קורצות לי בכל רגע נתון מן הקופסא, רק בגלל שהן ממש טעימות וזה עוד לפני שהתחלתי במשוואות עלות מול תועלת. הצעתי אליכם היא כזו: תכינו, תנמנמו ותספרו אחר-כך לכולם כמה ק ש ה זה היה…\n\n\n ף\n\n\n\n\nך\n\n\n\n\nעוגיות חמאת בוטנים  \n     מתכון מ- \ncooks.com\n \n\n\n1 כוס חמאת בוטנים\n\n\n1 כוס סוכר (לדעתי אפשר להוריד ל- 3/4 כוס בקלילות)\n\n\n1 ביצה\n\n\nמחממים תנור ל- 180 מעלות צלסיוס/35 פרנהייט ומכינים 1-2 תבניות עם נייר אפיה עליהן.\n\n\nמערבבים, יוצרים עוגיות (אני מעדיפה אותן קטנות), משטחים מעט (הן לא מהסוג שעושה את זה בעצמו) ואופים כ- 12 דקות.\n\n\nנ.ב. הן גם לא מהזן המתפשט – אז אין צורך ברווחים גדולים\n\n\n\n\nך\n\n\n~  ~  ~  ~  ~  ~  ~  ~\n\n\nועוד מנפלאות החג-\n\n\nקניידלעך\n\n\n \nמצות בקרמל ושוקולד\n\n\nעוגת שוקולד פקאן\n\n\nעוגת פרג נפלאה\n\n\nעוגת בננה בחושה\n\n\nעוגת שוקולד מיוחדת\n\n\n~  ~  ~  ~  ~  ~  ~  ~\n\n\n \n\n\nחג שמח ונעים לכולכם!\n\n\nנתראה כאן שוב, בקרוב\n\n\nשלכם כמו תמיד,\n\n\nהילה\n\n\n נ.ב.  \nרעיונות לבילויים כייפיים עם ילדים בניו-יורק יתקבלו בשמחה. בין התורמים תוגרל משרוקית. \n\n\n ף\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/01/22/megulgalot/": "/   \n\n\n\n\nואי ואי איזו חולשה יש לי למגולגלות – קחו קערית של זכרונות נוסטלגיים וטעמי ילדות, ערבבו קצת קסמים של פריכות בצק שחומה, קפלו פנימה מליות מתוקות-מתפצחות-חמצמצות והנה מתכון לאחת מחולשותי הגדולות. וזה עוד לפני שהתחלנו לדבר על כמה שהן יפות בצלחת, על כמה שהן מושלמות במרווח הזה שבין האגודל למורה ועל איך שהן עושות כבוד לקפה ומחמיאות לתה\n\n\n .   .   .\n\n\n\n\n\n\n .   .   .\n\n\nאת מתכון הבצק הזה פרסמתי \nפה\n כבר פעם אבל איכשהו, הוא מצא שוב את דרכו המתוקה אלי דרך סיפורי המגולגלות של סבתא חנה.\n\n\nעל סבתא חנה, רומניה גאה ואישה שבנשים, אני שומעת המוני סיפורים מכרמית. אין לי מושג איך התגלגל אותו מתכון במדויק, פעם מרומניה ופעם אחרת ממאפיה בניו יורק אבל העובדה הזו רק מוסיפה לו חן בעיני.\n\n\nמהסבתא והנכדה למדתי לרדד ממנו מגולגלות שתוכן עשיר ומרובה והבצק שעוטף אותן דקיק ממש- וכל כולן תענוג אחד גדול ומשמח.\n\n\n .   .   .\n\n\n\n\n\n\n\n\n .   .   .\n\n\n\n\nמגולגלות אליפות      \nכ- 50\n\n\nאני מצרפת מתכונים לשתי מליות- אחת מקורית של הסבתא, שיחודה הוא בצימוקים מושרים בברנדי שנותנים לכל העוגיה טעם משכר ולא צפוי  והשניה של טחינה ודבש עם כל מיני 'גודיז' ממכרים. אבל האמת היא שהכל מתאים: פשטות של ריבה-קוקוס-אגוזים, סוגים שונים של פירות יבשים, זרעים, ממרחים ובעצם כל טעם שאתם אוהבים. הטריק הוא לגדוש את הבצק בכמות מילוי נדיבה במיוחד (כזו שנראת לכם כמעט מוגזמת)- זה יתן תוצאה עשירה וטעימה להפליא.\n\n\nביום האפיה הן שלמות מגולגלת של פריכות. אפשר לשמור בקופסא אטומה והן יהיו טעימות גם בימים שאחרי באופן אחר ומעט עייף ולכן, את מה שלא אוכלים ביום האפיה, רצוי להקפיא- מפשירים בחימום זריז לפני האכילה. וגם קפוא זה לא רע בכלל …\n\n\n \n\n\nלבצק:  \n מספיק ל- 3 רולדות\n\n\n200 גרם חמאה \nרכה\n\n\n250 גרם גבינה לבנה\n\n\n1/2  2 כוסות קמח\n\n\nקורט מלח\n\n\n– למריחה: 1 ביצה טרופה +1 כפית מים. שומשום.\n\n\nמערבבים לבצק חלק ונעים. מצפים בניילון ומניחים במקרר לכמה שעות ועד 24 שעות. השלב הזה ייטיב עם הבצק אבל אם אין הרבה זמן, גם יהיה בסדר.\n\n\nמוציאים מעט לפני תחילת ההכנה בכדי לאפשר לבצק להתרכך מעט. מחלקים לשלושה חלקים ומרדדים כל חלק בתורו למלבן דקיק של בערך 25 ס\"מ * 35 ס\"מ.\n\n\n**\n מורחים על הבצק את הריבה או הטחינה (או כל ממרח אחר שמשמש כ'דבק')- שימו לב לתמונות למעלה- משאירים פס ריק בעובי בערך 4 ס\"מ, שיקל על הסגירה של הרולדות. מפזרים מעל באופן אחיד את שאר המרכיבים.\n\n\nמקפלים את הבצק כשלוש פעמים (רוחב של כ- 6 ס\"מ בערך) וסוגרים היטב את הקצוות. מעבירים את הרולדה לתבנית אפיה  ובעזרת שתי הידיים, מותחים את הנחש בעדינות כדי להאריכו ולדקק את הבצק- מתקבל נחש של בערך 40 ס\"מ. מורחים בביצה ומפזרים שומשום. חורצים בעדינות חריצים לא עמוקים לאורך הרולדה בכדי לסמן חיתוך המגולגלות לאחר האפיה.\n\n\nאופים בתנור שחומם ל- 180 מעלות צלסיוס/350 פרנהייט כ- 30 דקות או עד שהרולדות זהובות וריחניות. נותנים להן להתקרר ופורסים לעינוגים קטנים ופריכים.\n\n\n \n\n\nמלית אגוזים וצימוקים שיכורים \n   כמויות לרולדה אחת\n\n\nבערך 1 כוס צימוקים מכל סוג\n\n\n1/8 כוס ברנדי\n\n\n2 כפות גדושות ריבה\n\n\n1 כוס אגוזים- קצוצים גס\n\n\n1 כף סוכר\n\n\n1/4-1/2 כוס שוקולד מריר קצוץ\n\n\nמעט קינמון\n\n\nמערבבים את הצימוקים והברנדי יחד ומחממים מעט (במיקרו או בסיר קטן), בכדי שהצימוקים יתרככו וישתו מהברנדי. מניחים בצד להתקרר.\n\n\nכשהבצק מוכן ומרודד, \n**\nמורחים את הריבה ומפזרים מעל את שאר המרכיבים. אם נותר ברנדי בקערית, מטפטפים מעט ממנו מעל. ממשיכים בהוראות הגלגול והאפיה המפורטות מעל.\n\n\n \n\n\nמלית טחינה ותמרים\n    כמויות לרולדה אחת\n\n\n3 כפות טחינה גולמית\n\n\nכ- 10 תמרים יבשים ורכים- מגולענים וקצוצים גס\n\n\n2 כפות דבש\n\n\n1/2 כוס אגוזים\n\n\n1/4 כוס שוקולד מריר- קצוץ גס\n\n\n כשהבצק מוכן ומרודד, \n**\nמורחים את הטחינה, מפזרים את התמרים, האגוזים והשוקולד ומזליפים את הדבש מעל. ממשיכים בהוראות הגלגול והאפיה המפורטות מעל.\n\n\n \n .   .   .\n\n\nושתהיה שבת שקטה ורכה\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/11/14/choc-tahini/": ".\n\n\n\n\nבתור לקופה בסופר אני מתעדכנת בחיי האהבה של ג'ניפר אניסטון בין דפי אחד המגזינים הגרוטסקיים שמונחים במעבר. שתי דקות לתוך האירוסין בני השנתיים שלה מגיעה הילדה שלי עם חוברת מתכוני עוגיות של Better Homes וקוטעת את ההתעדכנות. זוהי עונת אפיית העוגיות באמריקה- שניה לפני חג ההודיה וקריסמס המואר ואניסטון ואני נאלצות להפרד כי הילדה מתעקשת להראות לי את כל העוגיות-אחת-אחת. ובין אלו שלא ממש עושות לי את זה, אני קולטת בזוית העין עוגיות של שוקולד עם טחינה. ש ו ק ו ל ד    ו ט ח י נ ה! פשש יאללה, איך לא חשבתי על זה קודם?\n\n\nהחוברת נשארת לשמור על אניסטון בין המסטיקים והחטיפים אבל החיבור של השוקולד והטחינה בא איתנו, נכנס בדלת הכניסה וממשיך בלי להתבלבל ישר למטבח.\n\n\nנסו, באמת שכדאי, יוצאות רכות, נימוחות וממכרות!\n\n\n \n\n\n\n\n\n\n\n\n\n\n\n\n*\n\n\nעוגיות שוקולד וטחינה\n    כ-18 עוגיות\n\n\n ענניות בראוניס קטנות, רכות ונימוחות שקוצרות מחמאות מקטן ועד גדול. פירור מלח-ים מעל לעוגיה לפני האפיה מביא עוצמה.\n\n\nהעוגיות נשמרות מעולה כמה ימים כך שאין בעיה להכין כמות כפולה.\n\n\n(\nנ.ב.\n בדרך כלל התמונות משקפות אחד לאחד את המתכון- במקרה הזה הן מניסויים שונים ולכן מרקם השוקולד המומס כמו גם העוגיות השטוחות שלפני האפיה, עברו שינויים. עקבו אחרי המתכון במדויק ויצא מעולה)\n\n\nנ.ב.\n \n2\n הרבה רעיונות יש בתגובות- כדאי לבדוק לגבי שינויים שנוסו בהצלחה\n\n\n*\n \n\n\n1 ביצה\n\n\n1/3 כוס סוכר חום כהה דחוס\n\n\n100 גרם שוקולד מריר -קצוץ\n\n\n1 כף חלב\n\n\n3 כפות נדיבות של טחינה גולמית (מלאה ברור שהולך)\n\n\n1 כפית תמצית וניל\n\n\nקורט מלח\n\n\n2/3 כוס קמח שקדים (ניתן להמיר ב- 1/3 כוס קמח)\n\n\n1/4 כפית אבקת אפיה\n\n\n* * סומסום לפיזור מעל- לא חובה\n\n\nמחממים תנור ל- 180 מעלות צלסיוס/ 350 פרנהייט.\n\n\nמרפדים תבנית גדולה בנייר אפיה.\n\n\nבמיקסר, מקציפים כשלוש דקות את הביצה  והסוכר החום עד שמתקבלת תערובת סמיכה ובהירה בצבעה.\n\n\nבינתיים ממיסים את השוקולד הקצוץ עם החלב ומערבבים היטב יחד. המרקם לא יהיה חלק וזה לגמרי בסדר. מוסיפים את הטחינה ומערבבים יחד.\n\n\nמוסיפים את תערובת השוקולד לתערובת הביצים, יחד עם הוניל והמלח ומערבבים יחד עד למרקם חלק.\n\n\nמוסיפים את קמח השקדים ואבקת האפיה ומערבבים היטב למרקם אחיד.\n\n\nבעזרת כף גלידה קטנה או שתי כפיות יוצרים עיגולים ומניחים בתבנית. יש להרטיב את הכפות לפני השימוש לראשונה, זה יקל מאד. אין צורך במרווחים גדולים כי העוגיות לא מתפשטות לצדדים אלא עולות מעט בגובהן.\n\n\nמפזרים מעל סומסום.\n\n\nאופים 10 דקות.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/12/05/chocolate-oats-cookies/": ".\n\n\n מפורסמים 1\n\n\n\"אמא, לא תאמיני מה היה היום בשיעור- דנה המורה שאלה אם מישהו מכיר מישהו שתרם למדינה אז אני אמרתי שהסבא-רבא שלי היה \nעמנואל שחר\n. וכל הבנים היו כזה… די, לא נכון! וגם דנה המורה היתה ממש בשוק…\"\n\n\nעכשיו שלא תבינו אותי לא נכון, יש לי כבוד רב  לעמנואל סבו של האיש. אבל תרשו לי להיות מעט סקפטית בקשר לידע שיש לילדים בכיתה ד' על מפקדו הראשון של חיל ההנדסה\n.\n\n\n.\n\n\n\n\n.\n\n\n \nמפורסמים 2\n\n\n\"אמא, את מפורסמת?!\"\n\n\nלא, לא ממש\n\n\n\"אבל יש לך בלוג!!!\"\n\n\n.\n\n\n \nמפורסמים 3\n\n\n\"אמא, את מפורסמת?\"\n\n\nלא, לא הייתי אומרת\n\n\n\"…ואבא, הוא מפורסם??\"\n\n\nלא, לא מפורסם\n\n\n\"אבל הוא פרופסור באוניברסיטה. אז איך הוא לא מפורסם??\"\n\n\n.\n\n\n\n\n.\n\n\n \nמפורסמים 4\n\n\n\"אני רוצה להיות מעצבת אופנה מפורסמת\"\n\n\nאת רוצה להצליח במה שאת עושה או להיות מפורסמת, אלו שני דברים שונים\n\n\n\"להצליח. אבל בעיצוב אופנה אם אתה מצליח אז אתה מפורסם ואז כולם רוצים כזה ללבוש את הבגדים שלך\"\n\n\n.\n\n\n \nמפורסמים\n \n5\n\n\n\"אמא, אז מי יש לנו מפורסם?\" (הילדה בקול נואש)\n\n\n יש לנו את דוד \nגלעד\n\n\n\"הוא מפורסם?\"\n\n\nקצת. אבל הוא יהיה, צריך רק סבלנות.\n\n\n          יומולדת שמח גיסי, עכשיו תאלץ להמציא את הקיטור הבא \n\n\n.\n\n\n\n\n.\n\n\nמפורסמים או לא צריך שיהיה משהו טעים ליד הקפה\n\n\nמתכון של עוגיות שיבולת-שועל שוקולדיות עם טעמים של קלמנטינה וקריספיות מתפצחת. מקסימות עם הקפה של אחר הצהריים.\n\n\n.\n\n\n\n\nעוגיות שיבולת שוקולדיות      \n כ- 20 עוגיות\n\n\nהן אפילו טעימות קפואות! וחברים, לא להתקמצן על שוקולד טוב.. זה מה שעושה את ההבדל בין עוגיה ל ע ו ג י ה\n\n\n 1/2  1 כוסות שיבולת שועל\n\n\n1/2 כוס קמח מלא\n\n\n1/2 כפית אבקת אפיה\n\n\n1/2 כפית קינמון\n\n\n2 כפות קקאו משובח\n\n\n1/3 כוס שמן זית צעיר ולא מריר\n\n\n1 ביצה\n\n\n1/2 כוס סוכר\n\n\nגרירת קליפתה של קלמנטינה אחת עסיסית ורעננה\n\n\n100 גר' שוקולד מריר משובח- קצוץ גס עם סכין, נחמד שלא אחיד\n\n\nמחממים תנור ל-  180 מעלות צלסיוס/ 350 פרנהייט. מכינים שתי תבניות גדולות מכוסות בנייר אפיה.\n\n\nמערבבים נוזלים ומסיפים יבשים ושוקולד קצוץ. אם התערובת מעט יבשה ניתן להוסיף כפותיים של  מיץ קלמנטינה או מים. מניחים כפות מהתערובת במרווחים על גבי התבניות ואופים כ- 10-12 דקות. מצננים ושומרים בכלי אטום או במקפיא, לעיתות משבר.\n\n\n\n\n.\n\n\nהמלצה\n\n\n \nיעל\n \nנתנאל-ישי\n\n\nהיא חברה של אחותי\n\n\nויש לה כמויות סטייל שיכולות להרוג פיל\n\n\n.\n\n\n\n\n.\n\n\nאת הסינרים האלו לעוזרי המטבח הקטנים, ניתן לרכוש ב\nסטודיו לימונדה\n \nשלה וגם ערכות טבחים קטנים ומגבות ועוד..\n\n\nאם תתנהגו יפה במיוחד, היא בטח תסכים לקחת אתכם לסיבוב במעלה הבית- למטבח ההורס שלה,\n\n\nמטבח שבא להתמקם בו ולא ללכת לעולם\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/12/cocochips/": "כן… אני עדיין מכה על חטא השומר ובמסגרת הקונצנזוס הגעתי הפעם לעוגיות השוקולד-צ'יפס הבלתי מנוצחות. קראתי פעם אפושהו שמקור העוגיה הראשונה הוא בטעות. איזו גברת אמריקאית נחמדת שהתבלבלה והוסיפה חתיכות שוקולד לעוגיות, היא שיצרה את העוגיה הכי אמריקאית בעולם. מה שמראה שטעויות זה לא תמיד דבר רע.\n\n\nיש אלפי מתכונים לבלתי מנוצחות ואת זה הספציפי אין לי מושג מאיפה השגתי. מה שאני יכולה לומר, לאחר התנצלות כנה ליוצריו על חוסר הקרדיט, (ונשבעת שנכנסתי עכשיו במיוחד לאינטרנט על מנת למצוא עקבות, אך לשווא.)  הוא שיש להן ערך תזונתי מוסף וזה כבר נותן להן נקודות זכות:  הן מכילות סוכר חום, קמח פשתן, שבולת שועל וקמח מלא. הן משובחות טריות ויכולות להיות רכות ומפנקות או קריספיות ומתפצפצות. אם אין צורך בכל הכמות, ניתן להקפיא את העיגולים הלא-אפויים ובעת הצורך להניח ישר מן המקפיא על תבנית אפיה ולאפות. מנסיוני,  עדיף לאפות כל פעם קצת- כי אין כמו עוגיות טריות מתפוצצות משוקולד נוזלי ועדיין חמים.\n\n\n\n\nעוגיות שוקולד צ'יפס\n שמנסות להיות קצת בריאות!           כ-30 עוגיות\n\n\nמרקם העוגיה תלוי מאד במשך האפיה. ככל שיתקצר, תהיה העוגיה רכה יותר. לאחר ההקפאה העוגיות יוצאות הרבה יותר קשות ופריכות (אוי כמה טעים!). ליצירת העוגיות מן הבצק המוכן, אני משתמשת במכשיר היוצר עיגולי גלידה אבל אין שום בעיה ביצירת עיגולים ידנית. \n\n\n** 20/8- אחותי האולטרה בריאותית דיווחה כי הכינה אותם בהצלחה מרובה עם שמן, כמות פחותה של סוכר ורק חום!    יש להמיר את החמאה ב- 1/2 כוס שמן ואת שני סוגי הסוכר ב- 1 כוס סוכר חום!\n\n\n110  גר. חמאה \n\n\n1/2 כוס סוכר חום דחוס\n\n\n1/4 כוס סוכר\n\n\n1 ביצה\n\n\n1 כפית תמצית וניל\n\n\n1/2 כס קמח\n\n\n1/2 כוס קמח מלא\n\n\n1/2  1 כוסות פתיתי שבולת שועל\n\n\n1/8 כוס קמח פשתן\n\n\n1/2 כפית סודה לאפיה\n\n\n1/2 כפית קינמון\n\n\nקורט מלח\n\n\n100 גר. שוקולד מריר משובח קצוץ גס \n או\n  שוקולד- צ'יפס\n\n\n\n\n\n\n\n\nמחממים תנור ל-180 מעלות צלסיוס –  350F\n\n\nבמיקסר מקרימים יחד חמאה וסוכרים עד לקבלת תערובת אחידה. מוסיפים את הביצה ותמצית הוניל ומערבבים. מוסיפים את כל  שאר החומרים מלבד השוקולד ומערבבים לעיסה אחידה. מקפלים פנימה את השוקולד. יוצרים כדורים קטנים ומניחים בתבנית מרופדת בנייר אפיה. העוגיות אינן מתפשטות במיוחד ולכן רצוי למעוך אותן מעט עם כף היד- במיוחד אם רוצים אותן קריספיות. אופים בערך 12 דקות. לקבלת עוגיות רכות יש להוציאן מהתנור כשעדיין נראות רכות למדי, מאחר והן מתקשות מעט בהמשך בעת צינונן.\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/10/19/nuts-grains-chocolate-cookies/": ".\n\n\nאז מה תרצה שנכין לכיתה למחר? אני שואלת ביום שלפני, מפשילה שרוולים מוכנה להסתער על עשרות קפקייקים מקושטים\n\n\n'אני רוצה להביא דונטס' אומר לי זה בשמחת אמת\n\n\n'מה???' \nאני שואלת בטון קצת גבוה מדי\n\n\nד ו נ ט ס ! הוא עונה בלי להתבלבל או להרגיש קצת לא בסדר כי אמא מחרחרת על הרצפה\n\n\nמעברו השני של השולחן מסתיר האיש גיחוך ומחשב בזריזות את השעות שנוספו לטיול שתכנן, והילדה שתחיה מסבירה למבטי המזועזעים שכולם אבל כולםםםםםםםםם מביאים דונטס.\n\n\nומשכך,  אני נושמת לאפס ולמחרת פוסעת איתו כשאר האמהות לחנות השכונתית. מציידת אותו בקופסא ורודה מלאה בדונטס בכדי שיהיה בדיוק כמו כולם, מסתכלת עליו פוסע גאה והולכת הביתה לאפות משהו בשביל הנשמה.\n\n\nכי כמו שאמרה מארי- אם אין קפקייקס, תאכלו עוגיות!\n\n\n.\n\n\n\n\n\n\n\n\n.\n\n\n\n\nעוגיות הכל ולא כלום- שוקולד             \nבין 24-30 עוגיות, תלוי בגודל\n\n\nהמתכון הזה נולד ממתכון \nעוגיות השוקולד \nשלי ואיכשהו נהיה הוא עצמו ללא טיפ-טיפת חמאה ואפילו בלי קמח- מה שהופך אותו אטרקטיבי בהרבה מובנים להרבה אנשים. אה.. אז מה בכל זאת יש בו? שוקולד והרבה מהדברים האלו שהילד הזה שלי אוהב- אגוזים, גרעינים, קוקוס וחמוציות.  אפשר לשלב בינהם או להכניס רק אחד מהם וכל קומבינציה תניב טעמים קצת שונים. במיוחד אהבתי את אלו שאפיתי רק עם גרעינים שנתנו תוצאה מעט אחרת ומקורית יותר.\n\n\n**\n בעת ההכנה ניתן לצור עוגיות בשתי דרכים: \nלעוגיות חלקות מראה- יש לערבב את כל תערובת הפיצוחים עם תערובת השוקולד לכדי כיסוי מלא. בכדי לקבל עוגיות מנוקדות בגרעינים ואגוזים, יש לערבב חלקית ולהשאיר את הפיצוחים נראים לעין.\n\n\n .\n\n\n2 ביצים\n\n\n1/4 כוס סוכר חום דחוס\n\n\n180 גר' שוקולד מריר משובח קצוץ\n\n\n2 כפות אגוזי לוז/שקדים טחונים (נקראים גם קמח אגוזי לוז או קמח שקדים)\n\n\n2 כפות קוקוס טחון\n\n\n1 כפית תמצית וניל\n\n\n1 כוס 'פיצוחים'-  אגוזים מכל סוג שבא, גרעינים, חמוציות  (קלויים או לא, תלוי בהעדפה), פולי קקאו שבורים  \n.\n\n\n .\n\n\nמחממים תנור ל-180 מעלות צלסיוס/350 פרנהייט. מרפדים שתי תבניות רחבות בנייר אפיה.\n\n\nמקציפים את הסוכר והביצים בקערת מיקסר כעשר דקות. על התערובת להיות, בסופו של תהליך, סמיכה ובהירה.\n\n\nבינתיים, ממיסים 3/4 מכמות השוקולד הקצוץ במיקרו או בבן מרי. מערבבים לקבלת מרקם חלק.\n\n\nלפיצוחים:\n את האגוזים קוצצים אותם גס. גרעינים וחמוציות יכולים להשאר בשלמותם.\n\n\n כשתערובת הביצים- סוכר מוכנה, מסירים את הקערה מהמיקסר ומוסיפים בעדינות באופן ידני את השוקולד המומס. מוסיפים את תמצית הוניל, קמח האגוזים/שקדים והקוקוס ומערבבים. מוסיפים את תערובת הפיצוחים את שארית השוקולד הקצוץ ומקפלים בעדינות יחד **.  בשלב הזה, אם התערובת נראת לכם רכה מדי, תנו לה לנוח כעשר דקות ולהתמצק. אפשר גם להוסיף מעט אבקת קקאו או עוד קמח שקדים אבל העוגיות מצוינות בדיוק כך.\n\n\nיוצרים עוגיות קטנות על גבי תבניות האפיה בעזרת כפית, במרווחים של כס\"מ. ממליצה לא להתפתות ליצור אותן גדולות יותר מאחר והן מאד דחוסות טעמים והגודל הזה עובד מצוין.\n\n\nאופים כ- 6 דקות. העוגיות נראות כאילו הן עדיין לא סיימו את אפייתן אבל בהמשך, עד שיתקררו, הן יתייצבו.\n\n\n\n\n.\n\n\n\n\n..\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/11/neshiko/": "תנו לי לפנטז שכוללללללכם הכנתם את האוזני המן שלי וזה אומר שלכוווווולם יש במקרר 3 חלבונים מיותמים. השאלה היא \"  מה עושים איתם?!\"\n\n\nבמטבחים מקצועיים, מכניסים אותם לכלי, מכסים ומציינים תאריך.  בבית, פולניה מכניסה לכלי ולא כותבת תאריך מעצלנות. יש לה כל מיני רעיונות והיא גם יודעת שחלבונים זה נורא בריא. אבל מי בכלל רוצה חביתה רק מלבנים, כשהצהוב הוא הכי טעים!? אחר- כך היא פשוט שוכחת מהעניין. שבועיים אחרי אפילו המצפון כבר נותן לה אישור לזרוק.\n\n\nאבל הפעם, הפעם זו כבר אחריות. כווווולם תקועים עם החלבונים! וכאילו משמים, סיפרה לי אתמול טלי (האמא של האיש), שאפתה נשיקות. אוקיי, אני לא דתיה אבל דה… לא משמיים?!  מיד רשמתי  המתכון, הוא בכלל של אמא של גיסתי.  דווח לי כי כווולם אוהבים את זה נורא.\n\n\n \n\n\n\n\n \n\n\n אני מקדישה את הנשיקות שלי (באופן תיאורטי כמובן) לדיתי שלי שאלרגית לאגוזים. זאת היא שבסוף כל פוסט אגוזי כותבת לי למצפון דברים כגון: \" כנראה שלא אזכה לטעום\" או \"לעיני בלבד\".  במיוחד בשבילך.",
  "https://bissim.com/2009/10/07/choccookies/": "סערה בכוס תה חוללו החומות הקטנות האלו \nב'וואלה!'\n כן 15 גר', לא 15 גר'… כן יוצא, לא יוצא…   יוצא, תאמינו לי יוצא. יוצא מעולה.\n\n\nלכל בשלן יש 'סטוק' של מתכונים אהובים במיוחד. מתכונים שבשבילו הם אי שלו ובטוח, אליו חוזרים תמיד לאחר הפלגות לאיים רחוקים ואקזוטיים ומרגישים מיד בבית. זה יכול להיות מתכון פשוט או מורכב, משהו שסוחבים מהילדות או שאוספים בדרך- אבל תמיד תרגיש איתו שלם ותבטח בו שיצליח.\n\n\nעוגיות השוקולד ההורסות בהחלט ובתמים האלו, הן סוג של אי קטן עבורי. מן בראוניס קטנות ומעודנות  שהן רכות ונמסות בפה. שום חומרים מיוחדים או ריבוי כלים וזמן הכנה. פשוט, הרבה אבל הרבה שוקולד.\n\n\n\n\nהן יכולות להאכל סתם כך וזה יופי ויכולות לההפך לקינוח מקסים וכייפי…סנדוויץ' גלידה משובח. מגישים אותן לשולחן בצנצנת שקופה או קערה נאה ומביאים גם סוג או שניים של גלידה. כל אחד בוחר את השילוב הרצוי ומכין לו כף גדושה של גלידה בין שתי שכבות חומות.. קינוח שאיו מישהו שלא אוהב!\n\n\n\n\nזהו מתכון שאוהב שינויים. אפשר להוסיף מעט ליקר או קפה או תמציות טעם שונות. אפשר לשלב תבלינים או מעט גרירת תפוז ואפשר להוסיף במקום כמות השוקולד הקצוצה שברי אגוזים קלויים- מכל סוג שהוא. המפתח הוא הוספות עדינות.\n\n\nוכמובן, ואת זה אתם בטח לא ממש צריכים שאומר, איכות השוקולד תקבע את התוצאה הסופית. שוקולד משובח, כזה שממש אוהבים, יתן תוצאות מענגות ביותר… קדימה למטבח.\n\n\n\n\n\n\nעוגיות שוקולד נימוחות לסנדויץ' גלידה או סתם כך…\n              16 עוגיות\n\n\nכמות העיסה נראת קטנה באופן מפתיע אך יתקבלו  ממנה 8 סנדוויצ'ים בגודל אידאלי של 4-5 ס\"מ רוחב. אם חפצה נפשכם בעוגיות ענק או בכמות גדולה יותר, הרגישו חופשי להכפיל כמויות.\n\n\n150 גר. שוקולד מריר (60%)- קצוץ\n\n\n15 גר. חמאה (קצת יותר מכף)\n\n\n1 ביצה\n\n\n1/4 כוס סוכר\n\n\n1 כפית תמצית וניל\n\n\n2 כפות קמח תופח (ניתן להמיר ב-1 כף קמח אורז או בקמח שקדים)\n\n\nקורט של מלח\n\n\nמחממים תנור ל- 190 מעלות צלסיוס. מרפדים תבנית גדולה בנייר אפיה.\n\n\nמקציפים את הביצה, והסוכר במיקסר כ- 10 דקות עד לתערובת בהירה וסמיכה. מוסיפים את תמצית הוניל.\n\n\nבינתיים, מוציאים כ- 1/5 מכמות השוקולד הקצוץ לקערית וממיסים את שאר השוקולד הקצוץ עם החמאה. אני ממיסה במיקרו אך אפשר גם מעל לסיר עם מים רותחים. נותנים להתקרר מעט.\n\n\nמנפים את הקמח והמלח. כן, כמות מזערים אבל הניפוי יעזור באיחוד מהיר.\n\n\nבעזרת מרית מקפלים את תערובת השוקולד והביצים יחד. מוסיפים את הקמח ומערבבים רק עד לבלילה אחידה. מוסיפים את השוקולד הקצוץ. אם הבלילה דלילה מאד, יש להמתין כמה דקות והיא תהפך למוצקה במהירות.\n\n\nבעזרת שתי כפיות או כף גלידה קטנה, יוצרים כ- 16 גושים קטנים ומניחים על התבנית במרווחים. העוגיות מתפשטות רק במעט, כך שאין צורך ברווחים עצומים.\n\n\nאופים בתנור המחומם כ- 8 דקות.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/06/23/scons/": ".\n\n\nהרגשת הפרידה עומדת באויר. אולי בעבור זה החלטתי לקחת את הילדה ולצאת, סתם כך שתינו, ליומיים של טיול בנות\n\n\n.\n.\n\n\nבשני תיקים ארזה הילדה שלי כמות דברים למינימום שבוע: בגדים, קלמר, משחקי יצירה, דילגית, ספרים, בובת ענק להתחבק איתה בלילה וכינור (אל תסתכלו עלי ככה, זה מבית הספר וצריך להתאמן עליו כל יום וזה אף פעם לא קורה. מה שכן, איך שמסתמנת נסיעה, היא מתייצבת עם הכינור ליד הדלת כאילו שב ר ו ר, איך אפשר לנסוע לאנשהו בלי כינור??) אני לעומתה ארזתי לי שניים וחצי דברים בשקית וכמו תמיד שכחתי משהו חשוב או שניים בבית.\n\n\n.\n\n\n\n\n\n\nאלוהי הג' פי אסים חשב עלי כשבאה לו ההברקה. הוא חשב בדיוק על קלולסית כמוני, שבקושי מבחינה בין צפון לדרום. אמר לעצמו, נמציא מכשיר שאיתו אפשר ללכת לאיבוד ותמיד תמיד למצוא את הדרך הביתה…\n\n\n.\n\n\nכביש 1 מגיח בערפל כבד כי ככה זה איתו, צריך מזל. מה שמדהים בו הוא, שגם כשאתה לא רואה ממטר, ישנה ההבטחה המרגשת הזו של מה שמעבר לקו הראיה. ומתישהו פתאום ממילא באה ההתבהרות והים שנפרש במלוא עוצמתו. וחופש בעיניים. \n\n\nמדברות קצת ושותקות קצת ומקשיבות למוזיקה. \n\n\nאיך זה שנהייתה לי הילדה הזו, שבתשע שנותיה יודעת כבר כל כך טוב מה היא רוצה, שמצליחה להצחיק אותי במבטאים שונים. שדומה ולא דומה לכלום שאני מכירה.\n\n\n.\n\n\n.\n\n\nאנחנו שתיים- עוצרות בדרך להביט בעובדים בשדות, בים, בחיות, במחלבת העזים. מכרסמות פיצה ורואות סרט רומנטי, הולכות בשבילים תחת עצי ענק ועוצרות לקטוף תותים. מתענגות על להיות לבד וגם קצת על להתגעגע לאחרים.\n\n\nעוד מעט נהיה רחוק מכאן, בארץ אחרת עם נופים אחרים.\n\n\nזהו מין סוג של טיול פרידה\n\n\n.\n\n\n..\n\n\n\n\n*  *  *  *  *\n\n\n\n\nריבה\n \nהיא מסוג הדברים שלא מפסיקים לרגש אותי בכל פעם מחדש. ק ס ם. ואם ריבה אז סקונס הם אחד הדברים הנכונים ביותר לידה.\n\n\nיש לי בלב חיבה רבה ל\nסקונס\n, מאפי הבוקר האנגלים המסורתים, שאיכשהו הושחתו ללא רחמים על ידי ידידינו האמריקנים והפכו למפלצות ענק יבשושיות.  סקונס אמיתיים, משובחים ופריכים הם מאפי הבוקר הכי שוים שתוכלו להפיק בחמש עשרה דקות של עבודה.  זה ההכי קרוב לארוחת בוקר במאפיה מצוינת שיש.\n\n\nבאנגליה, לצד כוס התה, מלוים אותם בריבה ובמריחה נדיבה של הדבר השמיימי הזה שנקרא:  \nClotted cream \n, שזו האמאמאמא של השמנות. מאחר ואנגליה רחוקה, אני מגישה עם קרם פרש וריבת תותים ביתית וזה לא פחות מנהדר.\n\n\n.\n\n\n\n\n.\n\n\n\n\nסקונס \n   כ -12 יחידות       בהשראת מתכון מימי 'בושון'\n\n\n כשמכינים סקונס שוכחים את תנועת הלישה. שוכחים \nלגמרי\n. מה זה לישה, תזכירו לי?! ככה הסקונס יוצאים פריכים למשעי ולתפארת מדינת האנגלים\n\n\n3/4  1 כוסות קמח\n\n\n2 כפיות אבקת אפיה\n\n\nגרירת תפוז שלם\n\n\n1/4 כוס שמנת מתוקה\n\n\n1/4 כוס חלב\n\n\n2 כפות סוכר\n\n\n130 גר' חמאה קרה- חתוכה לקוביות\n\n\nקורט מלח\n\n\nמחממים תנור ל-  200 מעלות צלסיוס/400  מעלות פרנהייט\n\n\nבקערת מיקסר מערבבים את היבשים: קמח, אבקת אפיה, מלח וסוכר עם גרירת התפוז.\n\n\nמוסיפים את החמאה הקרה ומערבבים עד לתערובת פירורית. גושי החמאה יהיו בגודל של גרגרי תירס ואם הם אינם אחידים, זה בסדר גמור.\n\n\nמוסיפים את השמנת והחלב ומערבבים \nרק עד\n לתחילת קבלת בצק (תמונה למעלה)\n\n\nאוספים את הבצק יחד ומעבירים את הבצק למשטח ומאגדים בתנועות דחיסה לגוש אחיד.\n\n\nמקמחים קלות ומרדדים  בעזרת  מערוך לגובה ס\"מ אחד (אני בעד קטנות כי אז יש יותר בחוץ ופחות בפנים). קורצים  (שלי היו 6 ס\"מ קוטר) ומעבירים לתבנית. מברישים בשאריות החלב- שמנת ומפזרים סוכר גס מעל.\n\n\nאופים כ-  12-15 דקות או עד שהמאפים זהובים.\n\n\nמצננים מעט ומגישים עם ריבה וקרם פרש.\n\n\n\n\nButano State Park\n\n\nGoat cheese farm \n\n\nOrganic Strawberries picking\n\n\nBig Basin Redwoods\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/12/carrotscookies/": "בזמן האחרון, עקב הגידול המשמעותי של קוראי הבלוג, מרגיש לי קצת לא נעים לקטר.\n\n\nנו כן, אז נפל ומת לי המחשב החדש עם כל החומר שהיה בו והגיבויים לא תפקדו ועדיין יש לי חתיכות פאזל חסרות ותוכנות חדשות להתרגל אליהן והלוא אני כל- כך לא אוהבת חדש… אז מה?! שום ביג דיל.  לא אקטר לכם כאן על האיש שלא מזמן חזר מ'ייל' ושוב נסע עד שבת. גם לא אקטר על גמילת הקטקט מחיתוליו, שאיכשהו לא נראת מובנת יותר או מסובכת פחות גם כשאתה עושה את זה בפעם השלישית וממש תמוה בעיני הדבר שאין פטור או לפחות איזושהי הנחה משמעותית במשפחות מרובות ילדים. לא ולא, לא אקטר.\n\n\nגם לא תשמעו ממני מילה על הטיול של הגן המג'ייף של הנגמל, שיצא לי ללות היום. על זה ששלוש גננות + סייעת אחת, לא יכולות לנהל טיולון קטן של 11 ילדים בעצמן ומזעיקות הורים עסוקים לעזרה, אחרת אי- אפשר. על זה שהולכים 15 דקות בתוך הקמפוס היפיפה הזה, פריחת מגנוליות ושבילים ירוקים ומגיעים לבנין שבו מאובני דינוזאורים עצומים ומדהימים והן לא אומרות דבר לילדים חוץ מ: 'ביג דיינזור'! אבל מה כן, כל הזמן אומרות מה \nלא\n. לא לרוץ. לא לצעוק. לא לקפוץ. מה הבעיה לפתוח ספר, להגיד לילדים: דיס איז טי-רקס,  דה סטרונגסט דיינזור אבר. האמת, למה להתקטנן- אחת מהן, הראשית, דוקא תרמה: כשראינו בחוץ כלב, היא שאלה את הילדים מי יודע איזה כלב זה?! וציינה בגאוה: מיני דוברמן!  ילדים, מה למדתם בטיול היום, חוץ מזה שאמא של יותי היא ישראלית פרימיטיבית שנתנה לו לקפוץ פעמיים מאבן בגובה עשרים ס\"מ וגם עזבה לו את היד בדשא וחטפה על זה גערה? \nעל מיני דוברמן!\n\n\nזהו שלא אקטר… כי אני יש לי קלאסה. ואני לא קוטרית.\n\n\nבמקום זה חברים וחברות, אדווח לכם, שניה לפני שהפסח מגיע וכולם נכנסים לכוננות חמץ, על עוגיות הגזר הנפלאות שהכנתי מספר מיושן שמצאתי בספריה השכונתית, בעת שהילדים היו עסוקים בשלהם. כי אם עוגת גזר ומאפינס גזר, אז באמת למה לא עוגיות גזר?!  במתכון הזה, הגזר והצימוקים עוברים בישול קצר במיץ תפוזים שעוזר להם להתרכך ולספוג טעמים.  הן יוצאות טעימות להפליא ביחוד מעט אחרי האפיה, כשתוכן רך ועדיין חמים והבחוץ שומר על קריספיות נעימה. \n\n\nרואים, פוסט שלם בלי אף קיטור. ככה אני.\n\n\n\n\n\n\n\n\n\n\n\n\n \n\n\n\n\n \nעוגיות גזר יאמיות\n                 The all American cookie book /Nancy Baggett  \n\n\n35 קטנות או 16 בומבילות\n\n\nאל תבהלו מכמות התבלינים- איכשהו הכל מסתדר יפה יחד. ולא מאורך הרשימה- חצי ממנה אלו התבלינים…\n\n\n 1 כוס צימוקים בהירים או כהים  (אני דחפתי גם חמוציות)\n\n\n3/4 כוס גזר מגורר דק (בערך 2 גזרים גאים)\n\n\n1/4 כוס + 2 כפות מיץ תפוזים\n\n\n2 כוסות קמח\n\n\n3/4 כפית אבקת סודה לשתיה\n\n\n1/2 1 כפיות קינמון, 1 כפית פלפל אנגלי טחון, 1/2 כפית אגוז מוסקט טחון, 1/4 כפית ציפורן טחונה\n\n\n1/4 כפית מלח\n\n\n3/4 כוס סוכר חום בהיר דחוס\n\n\n2/3 כוס שמן קנולה\n\n\n1 ביצה\n\n\n1 כפית גרירת תפוז\n\n\n1/2 1 כפיות תמצית וניל\n\n\n1 כוס אגוזים קצוצים- \nלא חובה!\n (הוספתי רק חצי כוס והיה יופי)\n\n\nמחממים תנור ל- 180 מעלות צלסיוס.\n\n\nמכניסים לסיר בינוני את הגזר, הצימוקים ומיץ התפוזים ומבשלים כחמש דקות על להבה בינונית. בסיום, לא יהיה סימן למיץ והצימוקים יהיו תפוחים ורכים. אם במקרה יבש רצח באמצע- תוסיפו כף שתיים של מים. מקררים מעט.\n\n\nמנפים את היבשים יחד- קמח, תבלינים, סודה ומלח.\n\n\nמערבבים לתוך תערובת הגזר את הביצה, השמן והסוכר. מוסיפים תמצית וניל וגרירת תפוז.\n\n\nמוסיפים את היבשים והאגוזים ומערבבים לאחיד.\n\n\nיוצרים עוגיות עם כפית (לקטנות) או עם כף (לגדולות) ומניחים ברוחים על גבי תבניות עם נייר אפיה עליהן. משטחים מעט עם היד או לא- מה שבא.\n\n\nאופים קטנות כ- 12-10 דקות וגדולות 16-18 דקות.\n\n\nמצננים ומוזגים חלב.\n\n\n\n\n\n\n \n\n\n\n\nואפשר גם: \n \nעוגיות שוקולד צ'יפס משופצות \n-שימו לב לגרסת הבריאות של אחותי בגוף המתכון\n\n\nשתהיה שבת שלום!\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/12/cookies-with-jam/": "עוגיות ריבה הן עבורי הרבה יותר מסתם עוגיה \n\n\nהן משהו שאוצר בין שכבות הפריכות שלו המון נוסטלגיה וזכרונות ילדות של קופסאות פח מרובעות עם מכסה עגול במרכז, שהאיש מהמכולת היה פותח עם כף \n\n\nהן חורף עם כוס של תה ליד תנור \n\n\n \n\n\n \n\n\n \n\n\nחוץ מזה, הן גם דרך נפלאה לשעשע שתי ילדות שרוצות 'לעזור' באחר צהריים פנוי\n\n\n \n\n\n\n\n \n\n\nיש שתיים מאד חשובות בחיי, שנולדו בדיוק באותו היום. אחת רחוקה ואי אפשר ולשניה אני אופה עוגיות של ריבה  בכל יומולדת, כי אני יודעת שהיא נורא אוהבת\n\n\n \n\n\n \n\n\n \n\n\nבכל פעם הן יוצאות טיפונת אחרת- תבלינים, אגוזים, זרעים.\n\n\nהפעם, טריות ישר מהתנור, עם ריבה של שזיפים באמצע כל שתיים, הן היו פשוט \nממכרות\n\n\n \n\n\n\n\n \n\n\nהבצק הזה מתאים לכל המעיכות, לישות ויתר תשומת-הלב שילדים נוטים לתת לבצק, משל היה פלסטלינה. זה ממש לא אכפת לו לבצק הזה- הוא עדיין מתקבל פריך ונימוח ומעולה גם לסתם עוגיות חותכנים של יום רגיל, בלי שום ריבה באמצע\n\n\n \n\n\n\n\n \n\n\n\n\n\n\n\n\nעוגיות בצק פריך שאוהבות ריבה  \nוילדים מתעללים\n\n\n*במידה והבצק דביק מאד, ניתן להוסיף מעט קמח. במידה ויבש מדי ומתפורר, כדאי להוסיף כמה טיפות של מים בהדרגה, עד לקבלת בצק נעים לעיבוד.\n\n\nאפשר להמיר את השקדים בכמות זהה של קמח- אלא שאז הבצק יהיה מעט פחות סבלני לילדים מתעללים\n\n\nאם אין לכם משקל הנה \nטבלת המרות\n\n\n200 גר' חמאה קרה\n\n\n100 גר' סוכר\n\n\n2 חלמונים\n\n\n50 גר' שקדים טחונים\n\n\n250 גר' קמח רגיל\n\n\n1 כף שומשום\n\n\nמחממים תנור ל- 180 מעלות צלסיוס/ 350 פרנהייט.\n\n\nחותכים את החמאה הקרה לריבועים ומעבירים למיקסר. מערבבים עד שהחמאה מתרככת לגמרי. מוסיפים סוכר ומקציפים עד לקבלת ממרח חלק ואחיד. מוסיפים את החלמונים אחד אחד, עד שהם נבלעים בתערובת לגמרי ואז מוסיפים את המרכיבים היבשים. מערבבים לאט עד שמתקבל בצק.  מאחדים את הבצק לעיגול פחוס, מכסים ונותנים לו לנוח במקרר כחצי שעה.\n\n\nמרדדים על משטח מקומח ויוצרים צורות. אם רוצים עוגיות ריבה- בוחרים בצורה אחת ולמחצית מהכמות, יוצרים חור במרכז. מעבירים לתבניות אפיה ואופים כ- 12 דקות או עד שהעוגיות זהובות.\n\n\nמצננים. בוזקים אבקת סוכר בנדיבות על מחצית הכמות שבמרכזה חור. מורחים את המחצית השניה בריבה מהזן הסמיך (אני אוהבת לשים במרכז העוגיה, לא ממש עד הקצוות- אחרת נמרח) ומכסים באלו עם החור, תוך לחיצה קלה.\n\n\n\n\n \n\n\n\n\n \n\n\n \nעוגיות חמאה נימוחות\n     \nשוקולד צ'יפס קצת אחרת\n      \nקוקילידה\n      \nעוגיות לימון ופרג\n   \nעוגיות גזר\n\n\n \n\n\n\n\nאהבתי\n \nטוען...\n\n\n\n\nקשור",
  "https://bissim.com/2011/01/09/date-cookies/": ".\n \n\n\n \n \n\n\n\n\n \n\n\n\n\n \n\n\n\n\n \n\n\n\n\nל\n\n\nנולדתי בבאר-שבע לצד כמה גמלים ובגיל שלושה חודשים עברנו לתל-אביב, כך שלמעשה ניתן לומר שכל חיי עברו בעיר הזו. אהבה גדולה אני אוהבת אותה, כזו שסולחת לה על כל קמטי הזמן, על הטיח הכעור והמצהיב ועל נזקי העטלפים.  כזו שמתעקשת לראות את פינות החמד ולזכור חסדי נעורים.\n\n\nהיא הבית ותמיד תהיה.\n\n\n \n\n\n\n\n \n\n\n\n\nף\n\n\nאוכל:\n\n\nקל מאד לאכול וקצת יותר מסובך לאכול ממש ממש טוב.  \nלשתי המלצות \n ישנות שלי שחינן עדיין עימן- מצטרפות שלוש מהפעם:\n\n\nטוטו\n– יקר ונהדר\n\n\nבר יין\n– משבר החמאה זה לא שם\n\n\nרפאל\n– עסקית מקסימה\n\n\nליךךך\n\n\n\n\n\n\nל\n\n\n\n\nמגולגלות תמרים גילי\n\n\n\n\nאצל הירקן התעניינתי בגבינה מלוחה מתובלת שהתאכסנה במקרר בגביעים קטנים ונראתה מעולה. איך זה? שאלתי. '\nלפנים\n' הוא ענה.\n\n\nככה למדנו הילדה ואני ש'לפנים' זה ההיפך מ'על הפנים'. הידעתם??\n\n\nיום אחד היא חזרה מגילי ואמרה: \"אמא, הבאתי לך לטעום את העוגיות של גילי. ממש \nל פ נ י ם\n! את חייבת את זה בבלוג!!!\"   \n\n\nף\n\n\n\n\nל\n\n\n\n\nושלא תגידו שלא אמרתי- הבצק מעט דביק ברידוד ומצריך קימוח דרמטי. הוא גם יכול להקרע לפעמים אבל מתקנים וזהו. יוצא פריך, ביתי ודי ממכר.\n\n\n200 גר' חמאה רכה\n\n\n2 כפות מים\n\n\n2 כפות שמן\n\n\n2 כפות אבקת סוכר\n\n\n1 כף חומץ\n\n\n1 ביצה\n\n\nגרירת לימון או תפוז\n\n\n3 כוסות קמח\n\n\n1 כפית אבקת אפיה\n\n\n1 קופסאת מלית תמרים\n\n\nמחממים תנור ל- 180 מעלות צלסיוס/ 350 פרנהייט.\n\n\nמערבבים את החמאה עם כל החומרים ומוסיפים את הקמח ואבקת האפיה. מערבבים עד לקבלת בצק אחיד ומוציאים למשטח עבודה. מחלקים ל-4 חלקים.  מקמחים בנדיבות ומרדדים כל רבע לעלה מלבני דק ככל שניתן. מורחים ממרח תמרים, מפזרים מעט קינמון, מגלגלים לגליל ומניחים בתבנית כשתפר החיבור כלפי מטה. מניחים את הגלילים זה לצד זה באותה תבנית.\n\n\nכשהגלילים מוכנים לאפיה, חורצים בעדינות סימני חיתוך בחלקם העליון (זה יקל על מלאכת הפריסה שלאחר האפיה) ואופים  כ-30 דקות. \n\n\nמצננים וחותכים. מפזרים אבקת סוכר ושומרים בקופסא אטומה.\n\n\nך\n\n\n \n\n\nאהבתי\n \nטוען...\n\n\n\n\nקשור",
  "https://bissim.com/2013/12/24/rugalach/": ".\n\n\n\n\nערב חג המולד. האיש והילדים נסעו לשלג. אין כמו למצוא לבנזוג ולילדים תחביב שאת לא חלק ממנו ולבלות עם עצמך מדי פעם לבד בבית!\n\n\nכשניסיתי למצוא מילים ולהסביר לחברה כמה הימים האלו לבד מרוממים, כמה הראש מתנקה ממטלות היום, נותר חופשי מכל לחץ מאפשר עבודה מפוקסת ויעילה,  היא אמרה בפשטות שברור, זו היכולת להגיע לעומקם של דברים ולא לנקר פה ושם. הוציאה לי את המילים מהפה.\n\n\n\n\n\n\nערב חג מולד. זו השנה הראשונה בה אני מצליחה להתחבר לגמרי לתקופת החגים המקומית- להנות מהשירים הדביקים (יש שאף יעידו כי נתפסתי מזמזמת את 'רודולף האייל אדום האף' כמה פעמים), לנהל שיחות קלות על מרכיבי המשרה של תרנגול ההודו ועל טיבן של המתנות, איכשהו דברים מתחברים לי השנה. סוף סוף כנראה ירד האסימון, שלא חייבים חיבור דתי או עץ אשוח עם קישוטים בשביל להנות מהאורות ומהאוירה. נהפוכו-  אוירת חג ללא הסטריית חג, ללא קניות מצרכים בחנויות פקוקות עגלה נוקשת בעגלה. חג נטו.\n\n\n\n\n \nערב חג מולד ואני אופה רוגלך.\n\n\nלא יודעת איך זה מסתדר בדיוק עם מסורות מקומיות אבל מתחשק לי לאפות בחגיגיות הזו משהו ששנים כבר לא אפיתי, מעין פינוק חג של קישוטי חמאה קטנים וריחניים. והי, יש לי זמן!\n\n\n–   –   –\n\n\n\n\nרוגלך\n    36 יחידות\n\n\nאת המתכון הזה יש לי כבר בערך  14 שנה והוא שייך ל- \nSarabeth\n, המאפיה מצ'לסי מרקט, ניו יורק. כמובן ששיניתי מעט את הבצק והמלית נוצרה ממה שהתחשק בפה אבל אפשר גם להשאיר את זה פשוט: ריבה, אגוזים, סוכר וקינמון, למשל.\n\n\n* המלצה- \nיוגורט משובח ונפלא, קרמי כמו שמנת\n\n\nלבצק:\n\n\n200 גרם חמאה רכה\n\n\n3/4 כוס יוגורט מלא משובח * (או שמנת חמוצה או 1 כוס גבינת שמנת)- טמפ' החדר\n\n\n1 כף סוכר\n\n\n1 כפית תמצית וניל\n\n\n1/4  2 כוסות קמח\n\n\nמעבירים את החמאה והיוגורט למיקסר ומערבבים היטב יחד לקבלת עיסה אחידה ללא גושים. מוסיפים את הסוכר ותמצית הוניל.\n\n\nמוסיפים את הקמח בפעמיים- ומערבבים קצרות בין הוספה להוספה. כמו בבצק פריך, גם כאן, יש להקפיד על לישה מינימלית.\n\n\nמוציאים את הבצק הרך ולשים קלות לאיחוד. מחלקים את הבצק לשלושה כדורים, משטיחים לדיסקיות, עוטפים ומאכסנים במקרר לכשעתיים.\n\n\nמלית שוקולד ומי ורדים\n\n\nלמלית:\n\n\n100 גרם שוקולד מריר\n\n\n1/3 כוס אגוזים\n\n\n1/3 כוס  סוכר\n\n\n3 כפות קוקוס טחון\n\n\n1/2 כפית קינמון\n\n\nמכניסים למעבד המזון וטוחנים דק.\n\n\nוגם-\n\n\n3 כפות ריבה\n\n\nכמה טיפות של מי ורדים,  תלוי בתמצית ובחוזקתה\n\n\nמערבבים יחד.\n\n\n–   –   –\n\n\nכשהבצק מוכן:\n\n\nמחממים תנור ל- 180 מעלות צלסיוס/ 350 פרנהייט.\n\n\nמוציאים כדור ראשון ומרדדים על משטח מקומח לעיגול  רחב של כ- 30 ס\"מ.\n\n\nמורחים בחסכנות כף ריבה (זה מעט אבל מספיק- רק בכדי לההדביק את מלית השוקולד לבצק) ומפזרים כ- 13 מתערובת השוקולד.  לוחצים קלות מעל בכדי שהתערובת תצמד מעט יותר לבצק בגלגול.\n\n\nחותכים את העיגול לרבעים. חותכים כל רבע לשלושה חלקים. סה\"כ 12 חלקים.\n\n\nמגלגלים כל חלק מקצהו הרחב לעבר השפיץ ולא נבהלים אם פה ושם נופלים פירורים. מעגלים מעט את הפינות ומעבירים לתבנית אפיה. מכינים כך את שאר הבצק.\n\n\nאופים כ- 30 דקות או עד שהרוגעלך זהובים וריחניים.\n\n\n.\n\n\nחג שמח!\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/24/healthmuffins/": "אני חד- הורית לשישה ימים וזה בסדר. זה בסדר רב הזמן, רק שבאחד מלילות הסופשבוע תוקף את הקטקט שיעול טורדני ועיקש שמפריע את שנתו שוב ושוב. מפריע את שנתו = מפריע את שנתי.  לא נורא, אני מנחמת את עצמי, בצהריים נתפוס שינה קצרה.\n\n\nהקטקט שרגיל ל-12 שעות שינה בלילה רגיל, מראה סימני עצבנות. בחנות הספרים הוא נשכב על הריצפה בחמת- זעם, כשניסיונותיו  לפתוח ספר של 'מקוווי' עטוף בצלופן, עולים בתוהו. אני מסתכלת עליו בשלוה בלתי- מוסברת, מבינה את זעמו וחושבת לעצמי שזה חומר נפלא לבלוג.  היה שלום 'לא נעים כי מסתכלים' וברוכים הבאים למשפחה מרובת ילדים.\n\n\nבבית אני  מכינה את הדרדסים למבצע. הקטקט נשלח למיטתו והם בוחרים ב'חתולים בצמרת', מתכסים בשמיכות ומקבלים פופקורן, תותים ומים. \"אמא עייפה\", אני מסבירה להם בדרכנו הביתה,  \" צריכה לישון\" . אין מפריעין לאמא בשעת השינה. כן, הם מבינים. יש להם גם פלסטלינה למקרה שמזלה של אמא יהיה שפיר במיוחד.\n\n\nאיזה שפיר ואיזה נעליים. הקטקט מתרגז מהשיעול וגומר עם השינה אחרי 30 דקות.\n\n\nהוא עובר למיטה שלי ומתמקם בשמחה. תוך שיעולים עיקשים ביותר אך עם ברק בעיניים, הוא מתבונן ב- 'cars'.  עוד לא בן שנתיים וכבר מאוהב…\n\n\nמושא אהבתו, נחמתו וביטחונו הוא \nlightning mcqueen \n, הקרוי בפיו: 'מקוווי'. צריך לראות בכדי להאמין. הוא אוחז בידו הקטנה באוטו מקוווי קטן ובשניה בנעל בית מסמוטטת של הגיבור האדום ועיניו זורחות בכל פעם שדמותו של זה עולה למסך. הוא לא רואה על העיניים מעייפות אבל הוא מאושר. והוא בכלל לא אוהב טלויזיה.\n\n\nנמברטו מגיח מהסלון. \" תאר לך\", אני אומרת לו בצחוק, \"שיותמי יהיה בסרט במקום סאלי…\"        \"לא\", הוא עונה רציני, \" הוא לא יכול. סאלי היא בת!\".  טוב, לא נסביר לו את עובדות החיים בגיל +4 .\n\n\n \n\n\n\n\n \n\n\nהיום, בדרך לפיזור גנים, אני חושבת לעצמי שהיה כיף להיות איתם לבד. כיף ולא תמיד קל.\n\n\nאני חושבת שלהיות איתם לבד מוציא ממני אמא יותר טובה. הידיעה שהכל תלוי בי  נוסכת בי סבלנות מרובה יותר. כל אחד אדם קטן בפני עצמו- עם אופי ואישיות ורצונות.  רצונות מנוגדים על-פי רוב לשלי. הם עולמי.  ומשזה נאמר- כמה טוב שהוא חוזר מחר הביתה.\n\n\n\n\n\n\nמאפינס בריאות – \n לא ממש מאפינס אלא יותר עוגות קטנות ורכות.         כ-18 קטנטנות\n\n\nאלו הם תוצאה של נסיון לצור חטיף בריא ומזין.  יופי עם או בלי ריבה ותה.\n\n\nיש כל-כך הרבה סוגי קמחי דגנים שעוד לא הכרתי, שאני מחליטה לנסות כל פעם קצת. השארתי 1/4 כוס של קמח רגיל והוספתי לו קמח \nטף\n וקמח אמרנת (שהוא גרגר שנראה כמו קינואה גמדית). אפשר להחליף את האמרנת בקמח קינואה ובכלל לנסות שילובים חדשים.\n\n\nהקטנות האלו יוצאות רכות, אגוזיות, טעימות ושונות. בכדי לשמח את הילדים אפשר לצור זיגוג ממעט אבקת סוכר, מעט מים  וצבע מאכל טבעי. אפשר להקפיא ולהפשיר כל פעם כמה ואפשר גם להכפיל כמויות.\n\n\nועוד משהו- רשימה ארוכה אבל 2 דקות הכנה.\n\n\n1/2 כוס חלב\n\n\n1/4 כוס סוכר חום דחוס\n\n\n 1/4 כוס שמן\n\n\n1 ביצה\n\n\n1/4 כוס קמח + 1/3 כפית אב' אפיה\n\n\n1/4 כוס קמח טף\n\n\n1/4 כוס קמח אמרנת\n\n\n1/4 כוס קמח אגוזי לוז\n\n\n 1 כפית גרירת תפוז\n\n\n מחממים תנור ל- 180 מעלות צלסיוס\\ 350 פרנהייט.\n\n\nמערבבים:  חלב, סוכר, שמן וביצה. מוסיפים גרירת תפוז . מוסיפים קמחים . אפשר להוסיף  מעט קינמון ו\\או תמצית וניל.\n\n\nאופים בתבניות שקעים ובתוכן מנג'טים. הקטנטנות נאפו בערך 12 דקות. גדולות יש לאפות יותר. לבדוק שכיסם יוצא יבש.\n\n\n\n\nנ.ב.  בהתחלה הוספתי גזר מגורר אבל בבוקר הוחלט פה אחד שאלו בלי- יותר טעימות. אפשר גם להוסיף שוקולד -צ'יפס אחד או שניים לכל מאפינס.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/12/10/pumpkin-muffins/": "/\n\n\n\n\nלקראת התקופה הזו של השנה, התמלאה הגינה כתמים כתמתמים ועגולים, נחבאים ומציצים בינות עלים גדולים וירוקים- דלעות!\n\n\nכך, עם העונה והתוצרת למדתי, שגידול דלעות הוא עניין פשוט למדי אבל שלשמור עליהן משיני הסנאים זה כבר עסק אחר לגמרי.\n\n\nכי כנראה בדיוק בשעה בה התענגתי אני על המחשבה הנעימה שהשנה  קישוט מפתן הדלת צמח ועלה בגינה הפרטית שלי, בדיוק אז ישבה משפחת הסנאים השכנים סביב שולחן המטבח ליד האח המבוערת, ותיכננה את תפריט ארוחת הערב שלה.  והוא כלל דלעת. את הדלעת שלי ליתר דיוק.\n\n\n.\n\n\n\n\n\n\nקצת מתסכל למצוא עקבות ציפורניים ושיניים חופרניות בדופן הדלעת המושלמת שלך אבל  כמו שאני אומרת לילדים- אם אתם רוצים שלא יגעו לכם בדברים, שימו אותם במקום. דלעות כך למדתי, מקומן לא ליד הדלת.\n\n\nועם התסכול מגיעה גם ההבנה המפויסת,  שגינה גם אם נדמה לך שהיא שלך היא לא ממש, היא של כל מה שחי מסביב.\n\n\n.\n\n\n\n\n.\nאז חציתי את הכתומה הגדולה לשניים והשארתי ליד הדלת את המחצית המכורסמת שהמשיכה להתכרסם ביעילות ובריכוז, לא מופרעת כמעט מנוכחתנו.\n\n\n.\n\n\n\n\n\n\n\n\nואת המחצית שלי צליתי בתנור סתם כך וחפנתי את תוכה הרך והמתקתק לקערה גדולה.  וזו, ממש כמו נס כד החנוכה, הספיקה לנסיונות מאפינס רבים עד לזו האחת והיחידה שענתה על כל הציפיות.\n\n\n\n\nאם אתם מחובבי הז'אנר תמצאו שהקטנות האלו מקסימות לגמרי- בעלות כיפה פריכה ותוך קליל ומתקתק מתובל בג'ינג'ר וקינמון.\n\n\nמצוינות ליד התה של אחר צהריים סגרירי וגשום ונהדרות גם בימים שאחרי.\n\n\n*   *   *\n\n\n\n\nמאפינס דלעת אווריריות       \nל- 12 יחידות\n\n\nאת הדלעת אופים חצויה בקליפתה כשעה או עד שתוכה רך מאד.\n\n\nניתן בשמחה להשתמש בדלורית- מכניסים לסיר קוביות קלופות, מוסיפים חופן מים ומבשלים מכוסה על להבה קטנה. מערבבים מדי פעם ומבשלים כ- 15 דקות או עד שהכל רך מאד. מצננים.\n\n\n*   *   *\n\n\n2 ביצים\n\n\n1/2 כוס שמן-זית\n\n\n1 כוס דלעת/דלורית – מבושלת ומעוכה\n\n\n2/3 כוס סוכר חום דחוס\n\n\n1 כפית תמצית וניל\n\n\n1 כפית גי'נג'ר טרי מגורר\n\n\n1 כפית קינמון\n\n\n2/3 כוס אגוזי מלך קצוצים דק\n\n\n2 כפות גדושות קוקוס טחון\n\n\n1/2  1 כוסות קמח כוסמין מלא/ קמח מלא\n\n\n2 כפיות אבקת אפיה\n\n\n1/2 כפית סודה לשתיה\n\n\nאם רוצים מעט ציפוי מערבבים\n: 1 כף  גדושה אגוזים קצוצים, 1כפית סוכר חום,  מעט קינמון, כמה טיפות מים וזילוף שמן-זית. מפזרים בין כל השקעים.\n\n\nמחממים תנור ל- 180 מעלות צלסיוס/ 350 פרנהייט.\n\n\nמערבבים יחד את כל החומרים הרטובים.\n\n\nמוסיפים את היבשים ומערבבים.\n\n\nמחלקים שוה בין 12 שקעים ומפזרים  מפזרים מעט ציפוי, אם רוצים\n\n\nאופים כ- 20 דקות או עד שקיסם יוצא יבש.\n\n\nנא לא לאפות יותר מדי שלא  תבוא בצורת.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/05/04/apple-roses-pastrie": ".\n\n\n\n\nמסתבר שרק אני ועוד כמה תמוהים לא שמענו עדיין על מאפי התפוחים השושניים שרצים ברשת. זה מה שקורה כשלא מבלים מספיק מול המסך ומזל שיש חברות מסורות- אחת שראתה וטעמה יפים כאלו בארוע שכונתי ומיד חשבה עלי ואחרת שאמרה: הי, יש לי את הכל בבית, בואי נכין. תודות לשתי אלו אני והשושניים כאן היום.\n\n\n.\n\n\n\n\n.\n\n\nולמרות שבדרך כלל אני נמנעת מאוכל מקושט, מאפי התפוחים היפיפיים האלו מקסימים אותי- לא מתוקים מידי, גאוניים ולגמרי נעימים להכנה ועם חומרי גלם טובים- משובחים של ממש.\n\n\n.\n\n\n\n\n\n\n\n\n\n\n\n\n\n\n.\n\n\n\n\nמאפי תפוחים שושניים\n      12 יחידות\n\n\n*  לפני שמתחילים חובה לצפות \nבוידאו המקורי\n.\n\n\n*  לאוהבי האגוזים- ממליצה לפזר מעל לריבה מעט אגוזים קצוצים מכל סוג שאוהבים.\n\n\n1 חבילה של 2 דפי בצק עלים מרודדים (בדר\"כ 400-500 גרם)\n\n\n4 תפוחי-עץ אדומים גדולים (לי הספיקו 3)\n\n\n1/2 לימון\n\n\n4 כפות ריבת משמשים\n\n\n2 כפות מים\n\n\nקינמון\n\n\nאבקת סוכר – לפידור מעל\n\n\nמשמנים \nהיטב\n תבנית שקעים.\n\n\nמחממים תנור ל- 190 מעלות צלסיוס/ 375 פרנהייט. מנסיון, עדיף \nלא\n בטורבו- זה מייבש את התפוחים.\n\n\nחוצים את התפוחים לחצי ומנקים בזהירות בעזרת סכין קטנה את הליבה- בצדדים ובמרכז. פורסים כל מחצית לפרוסות דקיקות- כל כך דקות שכשאתם חושבים שזה דק, נסו לפרוס אפילו דק יותר! מעבירים את פרוסות התפוחים לקערה עם מים ומיץ לימון סחוט ומכניסים למיקרו לכ- 4 דקות. פרוסות התפוחים צריכות להיות גמישות. מסננים את התפוחים ומניחים בצד להתקרר מעט.\n\n\nמערבבים יחד את הריבה והמים ומחממים כדקה במיקרו. מניחים בצד להתקרר מעט.\n\n\nמקמחים קלות משטח עבודה ומרדדים מעט את דף בצק העלים לאורכו.\n\n\nאת הפעולות הבאות ניתן לראות ברביעיית התמונות שמעל-\n\n\n1. חותכים את יריעת הבצק לשש רצועות רוחב שוות.\n\n\n2.  מורחים מעט ריבה ומניחים פרוסות תפוח חופפות מעט, כך שחלקן הפרוס פונה למרכז פיסת הבצק וחלקן המעוגל מציץ מעל. מפדרים במעט קינמון. אם רוצים להוסיף מעט אגוזים טחונים, זה הזמן.\n\n\n3. מקפלים את הבצק לחצי – החלק התחתון מתקפל כלפי מעלה ועוטף את חלקו התחתון של פרוסות התפוחים.\n\n\n4. מגלגלים את הבצק והתפוחים בעדינות לשבלול ומניחים בתבנית השקעים.\n\n\nמכינים כך גם את דף הבצק השני.\n\n\nאופים כ-40-45 דקות או עד שהתפוחים רכים וריחניים והבצק שחום ופריך. (אני אוהבת לאפות יותר מבמתכון המקורי- התפוחים אמנם מאבדים מעט מאדמומיות קליפתם אבל הבצק מרוויח מרקם מצוין וטעם קרמלי).\n\n\nלאחר שהמאפים הצטננו מעט, מוציאים ומפדרים בסוכר. כמו מאפים רבים אחרים- הכי טעים טרי וחמים!\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/11/04/vanillacupcake/": "עוגת יומולדת מצופה בשוקולד עם סוכריות צבעוניות וזר של אספרגוס דוקרני. מכבה את הנרות, שתזכי לשנה הבאה והופ גבוה בכסא.. אחת, שתיים, שלוש…\n\n\nאלו הם זכרונות הילדות המתוקים מכל- יומולדת ישראלי.\n\n\nלא משנה כמה שנים אנחנו כאן, ישנם דברים שקשה להתרגל אליהם. \"אני מעדיפה שתביאי 'קאפ קייקס' אמרה לי פעם הגננת הראשונה שלו, \" ובלי ציפוי… זה יותר מדי סוכר!\" הסתכלתי עליה בריכוז, היא הייתה רצינית. עודף סוכר, כך הסבירו לי,  עושה את הילדים קופצניים מדי וזה לא טוב למערכת החינוך האמריקאית.  האמריקאים, ככלל, ממעטים באפיית  עוגות יומולדת לילדהם, מקסימום קונים אחת עם ממרחים זרחניים מהסופר. אני יודעת שצריך להזהר מהכללות אבל בכל שנותי כאם כאן, לא ראיתי עוגת יומולדת אחת ביתית שהיא לא כזו מקופסא. בטח ישנן כמה כאלו פשוט לי לא יצא להתקל בהן.\n\n\n\n\nלנמברטו המתוק מלאו בשבוע שעבר חמישה סתוים.  היתה לו עוגה עם סוכריות צבעוניות ונרות עם אחד לשנה הבאה וכסא עד מאה ועשרים שנה.  לבית -הספר, שם עושים יומולדת צנוע כמו שלא ראיתם מעולם, 'קאפ קייקס' כמובן.  קאפ-קייקס הן העוגות הקטנות האלו, שהאמריקאים כל- כך אוהבים. אחרי שאפינו בערך 28 כאלו, חיפשנו רעיון לקישוט שלהן ומצאנו עכבישים אצל מרתה סטוארט. זו לא החיבה הגדולה שלו לעכבישים, אלא העונה הזו, רגע לפני חג ההלואין. עיניים  של מרשמלו, אישונים צבעוניים ורגליים מבייגלה. לא יצא לגמרי עכביש אבל הילד היה מרוצה.\n\n\nאחר-כך חשבתי, זה דווקא הגיוני. חיים קלים למורה- לא צריך לחתוך,  כולם נראים אותו הדבר ואין 'שלו יותר גדול '- כולם שוים. \n\n\nאז אולי בכל- זאת אני מתחילה להתרגל.\n\n\n\n\nקאפקייקס וניל פשוטים\n        12 יחידות\n\n\nהמתכון הזה הוא מתכון בסיס אותו ניתן לגוון אותו עם גרירת לימון או תפוז, תמציות או ליקרים. יוצאות עוגות קטנות רכות וספוגיות שמחזיקות מעמד בכבוד יום או יומיים. הציפוי יכול להיות כל דבר שתרצו- מקצפת ועד גבינת שמנת מסוכרת. \n\n\nעל כל המרכיבים בטמפ' החדר-\n\n\n110 גר' חמאה רכה\n\n\n3/4 כוס סוכר\n\n\n 2 ביצים גדולות  \n\n\n 1/2  1  כוסות + 2 כפות קמח\n\n\n1 כפית אב' אפיה\n\n\nקורט מלח\n\n\n 3/4 כוסות חלב\n\n\nמחממים תנור ל- 180 מעלות צלסיוס.\n\n\nבקערת מיקסר מערבבים היטב חמאה וסוכר ומקציפים כחמש דקות- עד לתערובת תפוחה, בהירה ואוורירית.\n\n\nמוסיפים את הביצים בהדרגה- מוסיפים ביצה אחת ומערבבים היטב ורק אז מוסיפים את השניה ומערבבים היטב.\n\n\nמנפים קמח, אבקת אפיה ומלח.\n\n\n בשלב הבא, מוסיפים את תערובת הקמח והחלב לסירוגין- שליש מכמות הקמח ומחצית החלב ושוב. מסיימים בשליש מכמות הקמח.\n\n\nמערבבים רק עד אשר התערובת אחידה. ערבוב יתר יתן תוצאה דביקה וכבדה.\n\n\n מחלקים ל-12 שקעי תבנית מאפינס עם או בלי עטרות נייר.\n\n\nאופים כ- 20 דקות. \n\n\nלציפוי השוקולד:\n \n\n\nמיסים 100 גר' שוקולד וכף חמאה.\n\n\n* הציפוי הזה הוא כמעט אך ורק שוקולד,  מכיון שרציתי ציפוי שיתקשה ולא יגרום ליכלוך ומהומה… לא רצוי שהילד יועף מבי\"ס .\n\n\nניתן גם לקרוא כטור \nב'וואלה!\n'\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/26/zucchini-cupcakes/": "כ\n\n\n\n\n כ\n\n\nשלושה ימים של קיטנה, ישבה לי ילדה חולה בבית. ולמה אני מופתעת?! כי בחורף, ישנה איזו ציפיה לזה עם כל הנזלות-חימום-קירור-שיעול. בקיץ לעומת זאת אני תמיד תמיד מופתעת. שלושה ימים של חום גבוה, עיניים מסכנות ופה ושם חיוך רפה מילדה שיודעת לחייך הרבה.\n\n\nביום הרביעי הסתמנה הטבה-איזו יופי! היא הסכימה לאכול חצי טוסט. אמרתי לה צ'וצ'ה רוצה שנאפה משהו? כי זה, כך נראה, תמיד מצליח להעלות את המורל אצל הטף שלי. כן! היא אמרה בשמחה כנה אבל לא קמה. קטפתי קישואים, הכנתי את האגוזים- בואי. עוד מעט. לא באה. אז התחלתי.\n\n\n ע\n\n\n\n\n\n\nי \n\n\nזוהי ואריאציה בריאה יותר של מתכון עוגת הקישואים המופלאה – שמנפיקה תוצאה מפתיעה לגמרי. נכון שלרובנו, אפיה עם שמן זית (ובואו נודה, גם קישואים) עדיין  מוזרה אבל אני מאמינה שזה רק עניין של זמן עד שזה יהפך למשהו שבשגרה. אגוזים, סוכר חום וקמח מלא, חוברים לקישוא מגורר שמוסיף לחות ורכות מענגת. עוגה קטנה כזו היא יופי של חטיף עם כוס חלב טרי או קפה. עניין של העדפה.\n\n\nמ\n\n\n\n\n \nח\n\n\nרק כשסיימו אלו להתאפות והבית הדיף ריחות של קינמון וסוכר, שמעתי טפיפות בכניסה למטבח. אפשר לעזור עם הציפוי? בטח. היא עזרה לערבב את אבקת הסוכר והלימון ולצפות כל עוגונת בלבן מבריק ואז שאלה: אפשר אחת? ב ר ו ר! חלב? כן! ישבתי והסתכלתי עליה- כמה שמחה ועונג יש בעוגה אחת ק ט נ ה .\n\n\nח\n\n\n\n\n \n\n\n\n\nעוגות קישואים קטנות ורכות\n   בהשראת העוגה \nהזו\n\n\nכשבוחרים בשמן זית לאפיה, יש לבחור שמן צעיר ועדין ולא אחד שיש בו מרירות.\n\n\n2 ביצים\n\n\n1 כוס סוכר חום לא דחוס\n\n\n1 כפית תמצית וניל\n\n\n1/2 כוס שמן זית עדין\n\n\n 1/2 כוס קמח מלא\n\n\n1/2 כוס קמח רגיל\n\n\n1 כפית אבקת אפיה\n\n\n1/2 כפית קינמון + 1/4 כפית ג'ינג'ר יבש\n\n\nקורט מלח\n\n\n1/2 כוס אגוזי מלך או פקאן מעוכים/ קצוצים\n\n\n2 קישואים קטנים או אחד גדול מגוררים\n\n\nמחממים תנור ל- 180 מעלות צלסיוס ומכינים עטרות נייר בתבנית שקעים.\n\n\nמקציפים ביצים וסוכר במיקסר כחמש דקות, עד לקבלת תערובת תפוחה ובהירה. מוסיפים תמצית וניל.\n\n\nמנפים יחד: קמחים, אב' אפיה, מלח ותבלינים.\n\n\nמוסיפים שמן- זית לתערובת הביצים ומערבבים. מוסיפים את החומרים הישבשים ומערבבים לעיסה אחידה. מוסיפים את האגוזים והקישוא ומערבבים מעט עד שמתקבל עיסה אחידה.\n\n\nיוצקים לשקעים ואופים כ- 20-25 דקות. העוגות זהובות ויבשות כשמחדירים קיסם.\n\n\n \nזיגוג סוכר פשוט\n   אם רוצים\n\n\n1 כוס אבקת סוכר\n\n\n1-2 כפות מיץ לימון\n\n\nמערבבים יחד עד לקבלת ממרח חלק. ככל שתוסיפו יותר מיץ, כך הציפוי יהיה דליל יותר.\n\n\n\n\n ל\n\n\n \n\n\n סוף.\n\n\nך\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/06/30/blueberries-cake/": "הפעם, סתם כך, מתכון בלי דיבורים\n\n\n\n\nעוגת אוכמניות, שקדים ולימון\n\n\nגרסה נוספת \nלעוגת פירות הקיץ \nשלי-  קלה, מהירה, רכה וביתית\n\n\nנשמרת כמה ימים בלי בעיות\n\n\n1 ביצה\n\n\n1/3 כוס סוכר\n\n\n2 כפות דבש +עוד קצת!\n\n\n1/4 כוס שמן\n\n\n1 לימון- גרירה משלם ומיץ ממחציתו\n\n\n1/2 כוס שמנת חמוצה או יוגורט (אם השמנת סמיכה מאד, רצוי לדלל במעט חלב)\n\n\n3/4 כוס קמח + 1 כפית אבקת אפיה\n\n\n1/4 כוס קמח שקדים (שקדים טחונים)\n\n\n1 כוס אוכמניות טריות\n\n\nלפירורים שמעל:\n\n\n2 כפות חמאה,  2 כפות סוכר דמררה,  2 כפות קמח גדושות,  1/2  כפית קינמון – חותכים את החמאה לקוביות קטנות ומערבבים הכל יחד בעזרת אצבעות הידיים, עד לקבלת פירורים אחידים פחות או יותר.\n\n\nמחממים תנור ל- 180 מעלות צלסיוס/ 350 פרנהייט. משמנים תבנית עגולה מתפרקת – 24 ס\"מ ומרפדים את תחתיתה בנייר אפיה.\n\n\nמכניסים ביצה, סוכר ודבש לקערת מיקסר ומקציפים במהירות כחמש דקות, עד לקבלת תערובת תפוחה ובהירה.\n\n\nמוסיפים את השמן, השמנת, גרירת הלימון והמיץ ומערבבים מעט. מוסיפים את הקמח, אבקת האפיה וקמח השקדים ומערבבים רק עד לקבלת תערובת אחידה. משטחים בתבנית, מפזרים מעל את האוכמניות באופן אחיד, מזלפים מעט דבש מעל ומפזרים את הפירורים.\n\n\nאופים כ- 45-50 דקות או עד שפני העוגה זהובים ועסיס הפירות מבעבע.\n\n\n\n\n*  *  *\n\n\n\n\n*  *  *\n\n\nשתהיה שבת נפלאה!\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/10/07/banana-cake/": "את הפוסט הזה התכוונתי לכתוב כבר המון פעמים-  בערך על כל עוגת בננה שאפיתי בשנה האחרונה . עוגת בננה היא אולי העוגה הכי שימושית שיש במטבח כי למי אין מדי פעם כמה בננות שמאיימות להחזיר נשמתן לבורא. אצלנו, כך נדמה, אף פעם אין מספיק מהן ואז לפתע- יש יותר מדי. וכשזה ככה, אני מרגישה חובה לעוגה ואיכשהו בכל פעם היא קצת אחרת- סוג הקמח, פרי נוסף, כפית חמאת שקדים או קשיו, שברי אגוזים.\n\n\nאז מה יש בבננה שהופך אותה לכל- כך מקובלת, לכזו שמרבית הקטנטנים אוהבים כבר מן ההתחלה?! יש מתוק -זה ברור. יש רכות וחלקלקות של מרקמים ונדמה לי גם, שקסמה הגדול נמצא בעובדה שיש בה משהו משביע וממלא, שמזכיר לנו קצת לחם. אצלנו בבית אכלו את הבננות 'דבש'- אתם יודעים, רכות קווצ' ואם יש קצת חומים אז ממש לא נורא. אחר- כך פגשתי את האיש, אצלו בבית אכלו ואוכלים עד היום את הבננות קשות, כמעט בוסר ואם יש חתיכה חומה שומו שמיים, ממש אסון. השנים ביחד ריככו לנו את מחלוקות הבננה – הוא למד לאכול את הבננות לפי מה שיש בבית, מעל לגג של המקרר ואני למדתי שיש גם חן מסוים באלו הקשיחות מעט.\n\n\nל\n\n\n\n\n\n\n\n\nהמתכון הבסיסי הזה, אליו הגעתי לאחר אינספור עוגות בננה, הינו תערובת סלחנית לשינויים שדורשת קערה, כף ועשר דקות עבודה בדיוק כמו שאני אוהבת. מאלו, מתקבלת עוגה (או עוגות קטנות בשקעי מאפינס) רכה ועננית שילדים וגם גדולים אוהבים נורא. הצבע שלה יקבע ממצב הצבירה ההתחלתי של הבננות שלכם- אלו החומות והרקבוביות, ישמחו את העוגה הזו יותר מכל.\n\n\n \n\n\n\n\n \n\n\nוהנה\n טריק בננות \nידוע: אם במקרה נתקעתם עם כמה בננות שמאותתות על הליכתן לעולם שכולו טוב, ניתן כמו במאפיות הגדולות, לקלף אותן ולהקפיא. ככה בעת הצורך גם אם אין בננות טריות, ניתן להפשיר את הכמות הנחוצה לאפיה. קחו בחשבון שהטעם הבנני שלהן יהיה מעט יותר מודגש.\n\n\nף\n\n\n\n\nך\n\n\n \n\n\n\n\nעוגת בננות בצ'יק וצ'ק     \n\n\nובפירוש \nעוגה\n ולא לחם. רכה, עסיסית ואורירית.\n\n\n2  ביצים\n\n\n1/2 כוס סוכר חום דחוס\n\n\n1/3 כוס שמן זית (צעיר, עדין בטעמו ולא מר) \nאו\n שמן צמחי אחר\n\n\n1/4 כוס חלב\n\n\n1/4 כוס יוגורט\n\n\n2 בננות גדולות- מעוכות עם מזלג\n\n\n1/4 1 כוסות קמח\n\n\n3/4 כפית אב' אפיה + 1/2 כפית אב' סודה לשתיה\n\n\n1/2 כפית קינמון\n\n\nקורט מלח\n\n\n*  \nכן לא רק אם בא\n– חופן שוקולד קצוץ (או כמוני כמה שורות של  שוקולד משובח נעוץ בצידה האחד של העוגה…)\n\n\nמחממים תנור לחום של 180 מעלות צלסיוס. משמנים תבנית מאורכת 21 * 11 ס\"מ.\n\n\nמערבבים יחד בקערה: ביצים, שמן, סוכר, חלב ויוגורט. מועכים את הבננות היטב עם מזלג ומערבבים פנימה. בקערה נפרדת מנפים יחד: קמח, אבקות וקינמון. מאחדים את תערובת היבשים עם תערובת הביצים והפירות המרוסקים ומערבבים רק עד שמתקבלת עיסה אחידה. מוסיפים שוקולד קצוץ ומעבירים לתבנית משומנת (אפשר לפזר מעט סוכר חום על דפנותיה) או לתבנית 12 שקעים משומנת כ- 3/4 מגובה השקעים. אופים כ- 50 דקות לעוגה גדולה או כ-20 דקות לעוגות הקטנות עד אשר שחום וקפיצי למגע.\n\n\n\n\n \n\n\nשבת שלום ונועם\n\n\nוברוך הבא לעולם עמוס\n\n\n\n\nאהבתי\n \nטוען...\n\n\n\n\nקשור",
  "https://bissim.com/2014/06/06/tiny-bissim/": ".\n\n\n\n\nב\nו\nא\nו\n \nנ\nו\nד\nה \n\n\n\n\nבשביל להוציא בימינו ספר, צריך להיות מעט 'אולדפשן' ואולי גם קצת נאיבי.\n\n\nאני מניחה שיש בי משניהם.\n\n\nגדלתי בבית שהאמין שספר הוא נכס, ששבוע הספר הוא חגיגה ושקריאה מכל סוג שהוא היא זכות גדולה אבל גם חובה. וכן, גם ספרי בישול היו מילדות חומר קריאה נהדר.\n\n\nאז אני מוציאה עוד ספר- הפעם ספר בישול לילדים ולהורים\n\n\nשאולי, כך אני מקוה, יצליח להיות עבור הילדים שלנו, מעט ממה ש'ילדים מבשלים' של רות סירקיס היה עבורי בשנות ה-70 וה-80.\n\n\n/\n\n\n\n\n \n\n\nה\nצ\nה\nר\nת\n \nכ\nו\nונ\nו\nת\n\n\nזהו אינו ספר שבא להביא בשורה קולינרית חדשנית- אין בו מתכונים מפונפנים שמכילים מרכיבים נדירים ואינסוף הוראות. את זה אני משאירה לאחרים.\n\n\nזהו ספר מתכוני-בסיס שנועד להיות ביתי, משפחתי, יומיומי ויחד עם זאת איכותי ואמין. הוא נוצר באהבה ועם המון תשומת לב לכל הפרטים הקטנים, והוא מדבר אל הילדים בגובה העיניים לא מעל ולא מתחת.\n\n\n\n\n/\n\n\n\n\n/\n\n\n\n\n/\n\n\n\n\n/\n\n\nש\nת\nי\nים\n \nל\nט\nנ\nג\nו\n\n\nמזל גדול נפל בחלקי-\n\n\nאפרת רייס\n הנהדרת שעבדה איתי על 'ביסים' והביאה אליו כל כך הרבה מעצמה ומטעמה המשובח ו\nמיכל פדלון\n המתוקה שאיירה ועיצבה את 'ביסים קטנים' בחן ילדותי ועם המון הומור.\n\n\nכמו בכל זוגיות, גם בזו, חשוב כל כך לדעת להתגמש מבלי לאבד את האני העצמי שלך ואני אסירת תודה לשתיכן.\n\n\n\n\n/\n\n\n\n\n.\n\n\nואיך אפשר בלי מתכון\n\n\n–   –   –\n\n\nעוגת בננה \n נ\n ה \nד\n ר \nת\n\n\nפעם שלישית מזל- זוהי עוגת בננה מס' 3 כאן בבלוג והיא לגמרי הרויחה את מקומה בכבוד!\n\n\nקלה להכנה, נימוחה, עשירה ומלאת טעמים- הישר מ'ביסים קטנים' למטבח שלכם-\n\n\n\n\n\n\n* אם רוצים, אפשר להוסיף לתערובת העוגה כ־⅓ כוס שוקולד קצוץ מכל סוג (או שוקולד צ'יפס), קוקוס טחון, חמוציות, אגוזי מלך שבורים או פקאן וגם שילובים שלהם.\n\n\n2 בננות – מומלץ להשתמש בבננות ממש רכות (כאלו שקליפתן כבר מנומרת מעולות)\n\n\n.\n\n2 ביצים\n\n½ כוס שמן זית או שמן צמחי אחר\n\n⅔ כוס סוכר\n\n1 כפית תמצית וניל\n\n1 כוס קמח (לבן, כוסמין, מלא ואפילו נטול גלוטן)\n\n1/2 1 כפיות סודה לשתייה\n\n½ כפית שמן או חמאה לשימון\n\n\n1 כפית סוכר לפיזור\n\n\n.\n\n\nמחממים תנור ל־ 180 מעלות.\n\nמשמנים היטב תבנית מאורכת ומפזרים בתוכה כפית סוכר בכדי לקבל ציפוי טעים מסביב לעוגה.\n\nקולפים ומועכים היטב את הבננות בעזרת מזלג.\n\nבקערה גדולה מערבבים ביצים, שמן, סוכר ותמצית וניל ומוסיפים את הבננות המעוכות.\n\n\nמערבבים יחד קמח ואבקת סודה לשתייה בקערית נפרדת.\n\nמוסיפים לתערובת הבננה והביצים ומערבבים רק עד שהתערובת אחידה.\n\n\nמעבירים את הבלילה לתבנית המשומנת (תבניות שונות/גודל שונה- שימו לב שהבלילה מגיעה לגובה של כ- 2/3 מגובה התבנית) ואופים כ־ 50 דקות (יש שטענו כי 30 דקות מספיקות בתנור שלהם, אז בידקו לפני) או עד שקיסם שנועצים בעוגה יוצא יבש.\n\n\n..\n\n\n.\n\n\nביסים\n \nק\nט\nנ\nי\nם\n ב'צומת ספרים' ובחנויות הפרטיות\n\n\n\n\n–   –   –\n\n\n ושתהיה שבת שלום \n\n\nשלכם,\n\n\nהילה\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/03/01/gluten-free-bannana-cake/": "Don't cry because it's over. Smile because it happened\n \n  \n\n\n  Dr. Seuss\n\n\n \n\n\n\n\n \n\n\nקידמה זה לא פה. זה לא מחמיא אבל ככה זה איתי-\n\n\nאני נקשרת נורא למכשירים חשמליים, מתקשה לזרוק אותם סתם כך, אפופי זכרונות ולהביא במקומם דגם חדש יותר, מתוחכם יותר. כן, ככה אני. 'איך זה', אומרת לי מ. חברתי, 'שלמכונת הכביסה שלך את נקשרת יותר מלאנשים?!'  אני לא מספיקה לתהות האם יש שמץ אמת (אהמ.. שוב לא מחמיאה) בקביעתה, כי אני עסוקה מדי בלהפרד מזו ששירתה אותנו נאמנה בשבע השנים האחרונות והחליטה פתאום שדי לה. אני יודעת, כולה מכונת כביסה אבל בלב אני חשה שהיה זה הרבה מעבר לזה-היתה כאן אהבת אמת. \nהיא\n, שראתה את תחתונינו המלוכלכים, שעזרה לפרוק תיקים מטיולים רחוקים בארצות אחרות, שהלבינה והעלימה כתמים עיקשים, שהפריחה ריחות נקיים. היא.\n\n\nשני גברים גדולים נושאים אותה החוצה אחר כבוד, משאירים אותי עם מועקה גדולה בלב וכמה דקות של שקט לפני שיחזרו עם ההיא, החדשה. אני ועולם ומלואו שנגלה. אללה יסתור מה שיש שם, מתחת למכונת הכביסה הישנה והאהובה: גולגולים של אבק סבוכים בכמה גולות עליזות, חלקים של לגו, כפתור, זוג גרביים שבאמת נעלם לאחרונה, מכונית קטנה שנשכחה ו\nזה\n:\n\n\nk\n\n\n\n\n \n\n\n'הזה' גורם לי לחייך מעט, בעודי מנקה חיים שלמים תחת מכונה אחת. זה מנמברטו בחג ההודיה. זה אומר: 'תודה אמא שאת מכינה ארוחת ערב כל יום' אבל באותה מידה יכול היה לומר: תודה אמא שאת מכינה לנו ארוחת ערב כל יום כי אז אני יכול:  \nא.\n לא להיות רעב ב כ ל ל  \nב.\n שלא יתחשק לי לאכול אותה אלא דוקא משהו אחר  \nג.\n להיות עסוק בליילל או לעצבן ת'אחים שלי  \nד. \nלשפוך משהו, להגיד 'אוי נשפך משהו' אבל לא לעשות עם זה כ ל ו ם! \n\n\nנו כן, ולפעמים באמת לשמוח ממה שהכנת ולאכול מכל הלב ולשמח אותך מבפנים, באופן הכי פרימיטיבי וראשוני שקיים בכל אם.\n\n\n;\n\n\n\n\n\n\n \n\n\n\n\nעוגת בננות פצצות לפנים\n\n\nמישהי ביקשה \nמתכון לעוגה בריאה\n. ניסיתי לחפש את התגובה הזו בכדי שאוכל להקדיש לה את המתכון מכל הלב, אבל לא מצאתי,  אז בכל אופן- \nזה לך\n! ולנמברטו, אהוב ליבי, שאוהב נורא נורא עוגת בננות. ואם היה אפשר בכל יום לארוחת ערב- אז בכלל יופי…\n\n\n יש בה קמח אורז מלא- לכן היא נטולת גלוטן. מעולה, רכה, לחה. מעולה, כבר ציינתי?! מ ע ו ל ה.\n\n\n2 ביצים\n\n\n1/2 כוס דחוסה  סוכר חום בהיר\n\n\n1 כפית תמצית וניל\n\n\n1/4 כוס שמן זית (לא רוצים- שימו רגיל)\n\n\n2 בננות קווצ' – מעוכות היטב במזלג\n\n\n1 מיכל קטן של רסק תפוחים  (~1/2 כוס)\n\n\n1/2  1 כוסות קמח אורז מלא (במרקם שלו זהה לקמח רגיל)\n\n\n3/4 כפית אבקת אפיה\n\n\n1/2 כפית אבקת סודה לשתיה\n\n\n1 כפית קינמון\n\n\nקורט מלח\n\n\nחופן שבבי שוקולד מריר- רק אם בא\n\n\nמחממים תנור ל- 180 מעלות צלסיוס/350 פרנהייט. משמנים תבנית מאורכת (שלי -13*23 ס\"מ).\n\n\nבמיקסר- מקציפים היטב את הביצים והסוכר כשש-שבע דקות או עד שהתערובת בהירה ונפוחה. בינתיים מערבבים יחד בקערה את כל החומרים היבשים.\n\n\nכשתערובת הביצים מוכנה, מנמיכים את מהירות פעולת המיקסר ומוסיפים לפי הסדר את: תמצית הוניל ,שמן- הזית, רסק התפוחים והבננות.\n\n\nמערבבים את היבשים ואת השוקולד. מעבירים לתבנית ואופים כ- 40 דקות או עד אשר קיסם יוצא נקי.\n\n\n\n\n\n\n \n\n\nאפילוג\n\n\n'אני לא אוהבת אותה' אני אומרת לאיש בלילה, נועצת מבטים שטניים בחדשה. אני לא אוהבת את הקולות שלה (כאילו היא תקועה), לא את הצורה שלה (איפה החלודה וכתמי הסבון) ולא את החסכנות המודרנית שלה (איך אפשר לכבס בשליש מכמות המים ושיצא נקי, תגידו?! יש גבול להתחשבות שלי ביקום- אני מקמפסת קליפות ושיירים בפנאטיות, קונה סבונים לא רעילים שלא מנקים כמו הרעילים ומחשבנת כל שקית ניילון- לא מספיק?!)\n\n\nאני יודע, הוא אומר. אמרת את זה כבר מאה פעם…\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/01/cheesecak/": ".\n\n\n\n\n.\n\n\n\n\n  \"אמא\", אמרה הקטנה בהתרגשות כשחזרה מביה\"ס, \" את יודעת מה יש ביום שני?\".   לא ידעתי.  \"ביום שני זה ה-\ngroundhog day\n!!!\" היא אמרה בפאתוס מושלם. ודרשה להעביר לי את כל מקבץ הידיעות אותו ספגה ממיס מנסה בנושא.\n\n\nאם להודות על האמת, הידיעות היחידות שלי על המאורע החשוב הזה באות מסרט מתוק בשם זהה, בו משחק ביל מורי אדם שמתעורר שוב ושוב ושוב לאותו היום. לאלו מכם התוהים, מדובר בחפרפרת הנוטה לישון בימות החורף הקרים. בטכס, המונהג מהמאה ה- 18 , בדיוק ב-2 לפברואר מחכים לה אנשי התחזית שתצא מעל פני האדמה ותחליט עבור תושבי ארה\"ב וקנדה מתי מתחיל האביב. ובי נשבעתי שהסיפור כולו אמת.\n\n\nאני לא יודעת מה החולדה עם הפרוה תראה מחר, את צילה או את צילו של האביב. אולי קצת קשה לראות ברור אחרי שקמים מתנומה של חורף אבל האביב כבר כאן בכל פינה. צריך רק להסתכל. העצים מלאים בניצנים וצבעי החום מתחילים לאט לשנות עצמם לגווני ורוד וירוק. איזה יופי לנו!\n\n\n.\n\n\n\n\n.\n\n\n את הגדולים לקחה הדודה השווה מליונים לגן החיות והותירה לנו יום רגוע ונדיר עם הקטקט המתוק לבדו. פתאום זוג ותינוק. אח, כמה קל. כמה מוזר זה שפתאום עם השלושה, אחד זה כלום. אני מניחה שככה זה עם כל דבר בחיים. לא משנה איפה אתה, כשיש פחות זה פתאום קלי- קלות.\n\n\n ב'גראג' סייל ' של שכנים בחר לו הפעוט אוטו צהוב עם מנוף ב-1 $ ומצוידים בטוב הזה שמנו פעמינו לרחוב אדיסון שבברקלי, שם ישנה גינה קטנה עם בית- קפה בשמש. הצ'אקרות שלנו התרככו והקטקט זכה לתשומת- לב יחידנית של שני בוגרים, בלי צורך לריב על מקומו, בלי לקבל מדי פעם צ'אפחה או שתיים ומבלי שאף אחד יבוא ויאמר:  'סליחה את האמא?! הילד שלך אוכל מהריצפה!'\n\n\nבסמוך לקפה ממוקם  \nthe phoenix pastificio\n המקסים. במקום מיוצרות ונמכרות פסטות טריות בשלל טעמים (החל מפסטת ביצים רגילה ועד אפונה ירוקה, ערמונים או קקאו-צ'ילי). הפסטות נחתכות במקום לפי רצונכם ואפשר להצטייד גם ברטבים, רביולי ומעט מאפים. חוץ מזה יש להם לחם מאורך וממכר עם זיתים שלמים. מומלץ בחום.\n\n\n.\n\n\n\n\n.\n\n\nוזהו בדיוק גם היום המושלם לעוגת גבינה. לבנה ועדינה.\n\n\nהעוגה הזו די אלוהית כשהיא טריה ועדיין טיפה חמימה. חברה שלי אמרה לי פעם שהיא כמו 'עננים בפה'. לי היא דווקא מזכירה את עוגת הגבינה שהיינו קונים בקונדיטוריה שבדיזינגוף, כששכרנו דירה ברחוב מנדלשטם. שם היא נאפתה בתבנית מלבנית ענקית והיית צריך להצביע ולסמן איזה גודל חתיכה תרצה. רק בשביל הזכרון הזה היא שוה…\n\n\n.\n\n\n\n\nהדודה מצ'ופרת\n\n\n\n\nעוגת גבינה אפויה    \n  מתכון שנלקח מנייג'לה לאוסון והותאם מחדש\n\n\n*  מהתחלה ועד הסוף בערך 3 שעות, כשרובן בתנור\n\n\n100 גר. ביסקויטים מרוסקים\n\n\n70 גר. חמאה\n\n\n1 כף סוכר\n\n\n500 גר. גבינת שמנת\n\n\n4 ביצים- מופרדות\n\n\n1 כפית תמצית וניל אמיתית\n\n\n100 מל. שמנת חמוצה\n\n\n100 מל. שמנת מתוקה\n\n\n1/2  1 כפות קורנפלור\n\n\n150 גר. סוכר\n\n\nקורט מלח\n\n\nגרירה מלימון שלם\n\n\nמחממים תנור ל- 170 צלסיויס \\ 340 פרנהייט.\n\n\nממיסים את החמאה ומערבבים עם הביסקויטים וכף הסוכר. משטחים בתבנית 24 ס\"מ עגולה וקפיצית. (אני מהדקת גם נייר אפיה לתחתית להקל על השיחרור). מכניסים למקרר.\n\n\nבקערת המיקסר מערבבים היטב את גבינת השמנת עם החלמונים, הוניל, הקורנפלור והסוכר. מוסיפים לאט את השמנות ואז את המלח וגרירת הלימון. מערבבים לתערובת חלקה.\n\n\nבקערה נפרדת, מקציפים את החלבונים לקצף יציב אך רך ומקפלים עם תערובת הגבינה. יוצקים את התערובת על תחתית הביסקויטים ואופים כשעה או יותר מבלי לפתוח את דלת התנור. העוגה מוכנה כאשר היא זהובה- שחמחמה למעלה. סוגרים את התנור אך משאירים את העוגה בפנים. בעיקרון לשעתיים. אם אין לפחות.\n\n\nחברים, נא לא להבהל מהסדקים. תחשבו שזהו חלק מהיופי, חוסר השלמות.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/06/02/talis-cheese-cake/": "..\n\n\n.\n\n\n\n\n.\n\n\nלסבתא טלי יש מבחר עוגות שהולכות איתה חיים שלמים, פנתאון ממש. מסוג העוגות שאת מכירה כבר בעל-פה, יודעת את ריחן ומרקמן המדויק ואיך ירגישו על הלשון. מאלו שאת מבלה איתן את ערבי שישי, מקיצה אליהן בשבתות וחולקת איתן חגים, ימי הולדת ולוויות.\n\n\nהילדים שלי (שיש לומר את האמת, קצת מאסו בעוגות המשתנות שלי, אלו שאתה לא בדיוק יודע מה יהיה ריחן ומרקמן ומה לעזאזל יש בתוכן) מ ת י ם על עוגות סבתא טלי, חולמים עליהן ימים ולילות-  וואיי, איך בא לי עוגת שוקולד של סבתא טלי, יו אני מתה לפרוסת עוגת תפוז של סתבא טלי..\n\n\nאז קחו לכם עוגת גבינה של סבתוש טלי- אחת שלא מתפנקת ומבקשת הפרדת ביצים או תבנית מים בתחתית התנור וגם לא דורשת תשומת-לב מי יודע מה. כזו שלא תנצוץ בינות לכל עוגות הגבינה המפונפנות והחדשניות אך אף על פי כן ולמרות הכל תהיה צחורה ונאווה, רכה ואוורירית ואחת ששמחה מכל ה- ❤️ לשבת במקרר כמה ימים מראש ולחכות לאורחים.\n\n\n \n\n\n\n\n\n\n\n\n \n\n\n\nעוגת גבינה סבתוש טלי        \nתבנית עגולה 24 ס\"מ\n\n\nבערך עשרים ושמונה שנים שאנחנו מכירות זו את זו, אני ועוגת הגבינה הזו- חתיכת הסטוריה.\n\n\n* ניתן להשתמש בגבינה 5% או 9% ובכל שמנת חמוצה שתרצו, גם בדלת שומן. עדיף שהגבינה לא תהיה מאד טריה כי אז היא מוצקה יותר. אם היא כן, אפשר לסנן כשעה בכדי להפטר מנוזלים עודפים.\n\n\n* ליושבים בארה\"ב- יוגורט יווני 2% FAGE total עושה עבודה מצוינת.\n\n\n* את תחתית העוגה ניתן לגוון – למשל כשלא היו לי ביסקויטים רסקתי כמה עוגיות שוקולד צ'יפס ללא גלוטן עם חופן אגוזים וללא תוספת חמאה-  והיה מצוין!\n\n\n* הזמן עושה לה טוב- אפשר להכין יום- יומיים-שלושה מראש.\n\n\n…\n\n\n1 כוס פירורי ביסקויטים\n\n\n25 גרם חמאה מומסת\n\n\n..\n\n\n500 גרם גבינה לבנה\n\n\n2 ביצים\n\n\n1/2 כוס סוכר\n\n\n2 כפות קמח תופח (או קורנפלור)\n\n\nתמצית וניל ו/או מעט גרירת לימון\n\n\n \n\n\n2 מיכלי שמנת חמוצה  (400 מ\"ל)\n\n\n2 כפות סוכר\n\n\nתמצית וניל\n\n\n \n\n\nמחממים תנור ל- 180 מעלות צלסיוס/ 350 פרנהייט.\n\n\nמערבבים את הביסקויטים עם החמאה המומסת ומשטחים בתחתי התבנית.\n\n\nמערבבים יחד: גבינה, ביצים, סוכר, וניל/לימון, כ- 1/4 מכמות (חצי גביע) השמנת החמוצה ואת הקמח. יוצקים מעל לתחתית הביסקויטים.\n\n\nאופים כ- 30 דקות.\n\n\nבינתיים מערבבים יחד את שארית השמנת החמוצה (1/2  1 גביעים) עם 2 כפות הסוכר ותמצית הוניל.\n\n\nמוציאים את העוגה מהתנור (מרכזה יהיה לא לגמרי יציב עדיין טזה בסדר!) ומתחילם להניח את תערובת השמנת בדפנות העוגה, מסביב. לאחר מכן, בעדינות בעזרת כף, מעבירים מהשמנת כלפי מרכז העוגה באופן שיצור שכבה אחידה. בדרך זאת לא ניצור 'מכתש' במרכז העוגה מכובד התערובת.\n\n\nמחזירים לתנור ל- 10 דקות.\n\n\nולא מתעקשים להיות קטני אמונה ולהמשיך לאפות עוד קצת כי זה נראה אולי לא לגמרי מוכן. כי כשקטני אמונה מקבלים בקעים בעוגה!\n\n\nמוציאים, מצננים, מכסים ומעבירים למקרר.\n\n\n\n\n\n\n \n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2017/05/18/carrot-cake/": ".\n\n\n /\n\n\n\n\n.\n.   .   .\n\n\nחיים טובים ומלאים חי לו ביסים ללא מתכון עוגת גזר אחת באופק. עוגת קישואים? יש. עוגת דלעת? בטח. עוגת בננה? אפילו שלוש! אבל עוגת גזר משמחת של ממש לוקח כנראה הרבה שנים למצוא. והנה יום אחד, \nבאינסטגרם של שלי\n, ראיתי תמונה פשוטה ותחתיה כיתוב עדין ומיד ביקשתי מתכון. לפעמים כל מה שצריכה בת-אדם זו קצת השראה לקלסיקה אמריקאית עשויה היטב- אחת שמאזנת היטב בין מתיקות, נימוחות וכמות תבלינים שלא תדכא לה את החיך.\n\n\nאת העוגה של שלי אפיתי שוב ושוב ושוב, משנה פעם לכאן ופעם קצת לשם. ואפילו שנהייתה עוגת גזר קצת אחרת, נותר הבסיס המקורי והנהדר של \nשלי\n, המשלב בין גזר ותפוז ונותן לה פאסון איכותי.\n\n\n \n\n\n.   .   .\n\n\n\n\n\n\n.   .   .\n\n\nכל כך מקנאה בכם אם אתם בדרך להכין אותה\n\n\nיש בה שילוב מפנק של נימוחות בציפוי לבנבן וגם הילת בריאות קלה (אבל ממש קלה) שבאה ממש בטוב ליד הקפה או התה. ומתיקות מתונה וחמצמצות מעפעפת ריסים והכל יחד עושה לי טוב ונעים. יעשה גם לכם, מבטיחה.\n\n\n.   .   .\n\n\n\n\n.   .   .\n\n\n \n\n\n\n\nעוגת גזר פשוט נהדרת\n   תבנית 24 ס\"מ\n\n\n– נחמד לגרר את הגזר בינוני ועוד יותר נחמד לשלב מחצית ממנו בגרירה דקה- חלק נעלם וחלק נראה.\n\n\n– אם אתם אוהבים ה מ ו ן ציפוי- מגדילים את כמותו.\n\n\n1.\n\n\n4 ביצים\n\n\n1 כוס שמן-זית\n\n\nגרירה מ- 2 תפוזים\n\n\n2/3 כוס מיץ תפוזים\n\n\n1 כוס סוכר\n\n\n1/3 כוס דחוסה סוכר חום כהה\n\n\n1 כף תמצית וניל\n\n\n—\n\n\n2.\n\n\n3 כוסות קמח (הכי טעים- כוסמין מלא וקמח לבן חצי-חצי)\n\n\n4 כפיות אבקת אפיה\n\n\n2 כפיות קינמון\n\n\nקצת אגוז מוסקט\n\n\n—\n\n\n3.\n\n\n1 כוס אגוזי מלך קצוצים\n\n\n1/2 ק\"ג גזר- קלוף ומגורר\n\n\n—\n\n\n1 חבילת גבינת שמנת לייט ( 227 גר')\n\n\n1/3 כוס יוגורט\n\n\n4 כפות אבקת סוכר\n\n\n \n\n\nמחממים תנור ל- 180 מעלות צלסיוס/350 פרנהייט. משמנים דפנות תבנית עגולה 24 ס\"מ ומרפדים את תחתיתה בנייר אפיה.\n\n\nבקערה רחבה מערבבים יחד את מרכיבי \n1\n. מוסיפים את מרכיבי \n2\n ומערבבים היטב. מוסיפים את מרכיבי  \n3\n ומאחדים.\n\n\nמעבירים לתבנית ואופים כשעה-שעה ורבע \nאו\n עד שהקיסם במרכזה יוצא יבש. מצננים.\n\n\nמקציפים יחד את גבינת השמנת, היוגורט ואבקת הסוכר לקרם חלק.\n\n\nחוצים את העוגה במרכזה, בעזרת סכין ארוכה ומשוננת. מורחים מחצית מהציפוי על חלקו התחתון של העוגה, מכסים בחלק השני ומורחים את שארית הציפוי מעל. אפשר לפזר מעט אגוזים קצוצים מעל.\n\n\nאם מתעצלים, אפשר לוותר על שלב החיתוך ולצפות את העוגה בחלקה העליון ובצדדים.\n\n\nאפשר לאכול מיד אבל אם שומרים במקרר מכוסה, זה עושה לה טוב.\n\n\n\n\n.\n\n\n\n\nש ב ת   ש ל ו ם\n\n\n.\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/04/30/gingercak/": "אף לא מילה אחת על שפעת החזירים.  גם לא על סוזן בויל.\n\n\nמה שכן, כבר עידן ועידנים שלא הבאתי מנפלאות גינתי וזו חובה, כי זהו זמן הויסטריה העתיקה שלנו.\n\n\nכמו אם גאה,  אני מצלמת אותה גדלה ומשתנה כבר חודשיים. היא מרגישה לי חיה לגמרי כי בכל יום היא קצת אחרת ומאד נוכחת- בעיקר מהחלון שליד שולחן האוכל. \n\n\nמבקשת כל-כך מעט,  נותנת כל-כך הרבה ובסוף נעלמת עד לפעם הבאה. \n\n\n \n\n\n\n\n \n\n\n\n\n \n\n\n\n\n \n\n\n\n\n \n\n\nאני יודעת שזה מוזר. שאולי קצת התחרפנתי עם ה'בוק' שהנבתי לה ואני גם לא מחמיצה את הפרינצי  מזרזת את נמברטו ביציאה מהאוטו לאמר: 'כנס כנס, לפני שזאת מתחילה שוב עם ההרצאה על כמה יפה הטבע'… אבל לא יכולה להתאפק. מלהתפעל מהיופי הזה.  \n\n\n \n\n\n \n\n\nוליופי אחר  שהגיח לחיי השבוע- עוגת ג'ינג'ר מקסימה, שאת המתכון שלה קיבלתי לפני 5 שנים מהפייסטרי שף של \n'Chez Panisse\n.  בינתיים, הספקתי לאבד את גזיר הנייר עם המתכון, למצוא אותו ושוב לאבד את עקבותיו. משנמצא בפעם השניה החלטתי שהגורל זימן ביננו והגיע הזמן לבדוק האם העוגה באמת באמת טעימה או שרק היה נדמה לי מרוב רעב של סוף משמרת.\n\n\nמסקנותי הן שהיא מעולה \nאבל\n צריך לאהוב ג'ינג'ר בכדי לדעת לתת לה את כבודה הראוי.\n\n\nהיא כהה, רכה ולחה ויש לה טעם עשיר ודיבשי.\n\n\nמומלצת בחום!\n\n\n\n\nעוגת ג'ינג'ר\n של' שה פניס', ברקלי \n\n\nהעוגה הזו נותרה \nמעולה\n 4 ימים ואז לא נשאר מה לספור. אפשר להוריד מעט בכמות הג'ינג'ר אם רוצים טעם ג'ינג'רי מוחלש.\n\n\n28.5.09\n  – מירי דיווחה כי החליפה את המולסה ב -1/2 כוס סוכר חום + 1/2 כוס סילאן ויצא מעולללה!\n\n\n1 כוס סוכר\n\n\n1 כוס שמן זרעי ענבים ( grapeseed oil ) או שמן בוטנים\n\n\n1 כוס מולסה\n\n\n1 כוס מים רותחים\n\n\n2 כפיות אבקת סודה לשתיה\n\n\n2 כפות מלאות של ג'ינג'ר טרי מגורר\n\n\n1/2  2 כוסות קמח\n\n\n1/2 כפית קינמון + 1/2 כפית ציפורן טחונה\n\n\n2 ביצים\n\n\nמחממים תנור ל- 150 מעלות צלסיוס/ 300 פרנהייט. משמנים תבנית בקוטר 20 ס\"מ\\  \"8 ומרפדים את תחתיתה בנייר אפיה.\n\n\nבמיקסר- מערבבים סוכר, שמן ומולסה.\n\n\nמעבירים את המים הרותחים לסיר (או מרתיחים בסיר עצמו), מוסיפים את אבקת הסודה ומביאים חזרה לרתיחה. כשרותח, מוסיפים את המים באיטיות למיקסר, בעודו פועל. מערבבים עד לתערובת אחידה וחלקה.\n\n\nמוסיפים את הג'ינג'ר. מנפים את הקמח והתבלינים ומוסיפים לתערובת. מוסיפים ביצים ומערבבים עד לחלק.\n\n\nאופים כשעה או עד שקיסם יוצא יבש.\n\n\n מצננים ומחלצים מהתבנית. זורים מעט אבקת סוכר לקישוט.\n\n\n\n\n \n\n\n \n\n\n …ובעודי כותבת שורות האלו, הופיעו ליד החלון שלי שתי אוזניים ואיתם איילה.\n\n\nוחשבתי,  איך זה לא התרגלתי אליהם כמו לסנאים למשל ואיך זה שהלב עדיין מחסיר פעימה?\n\n\nאני מניחה שחלק מזה הוא גודלן והשאר כנראה מפני ש'במבי' נשאר איתך לעולמים. \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/13/honeycak/": "..ברור שעוגת דבש! וכי איזה בלוג אוכל זה יהיה ללא עוגת דבש? בראש השנה?!\n\n\n\n\nעל המתכון הזה (כמו גם על הצילומים השווים) אחראית חיתל המוכשרת הזכורה מ\nכאן\n.\n\n\nכמה חסכה לי בלאפות עוגת דבש מבעוד מועד וכמה שימחה אותי כשהציעה לתרום לכאן מכשרונה… תודה לך!\n\n\n\n\nאני יודעת שברגע זה ממש, מסתובבים מאות מתכוני עוגות דבש ביקום הישראלי שלנו ומחפשים בעל בית נחמד ונלהב, שיקח אותם למטבחו וישקיע בהם את כספו ומרצו. חברים, אנחנו כאן בכדי לחסוך לכם זמן, יזע ואכזבות! העוגה של חיתל (להזכירכם: אקס סו-שפית במאפיה של תומאס קלר!!!)  רכה, לחה, עסיסית ודיבשית בדיוק כמו שצריך ורצוי. היא גם נקפאת למופת ואני למשל, אופה אותה בקטנות ומקפיאה. ככה יש לגמדים, מדי פעם, עוגונת קטנה ומקסימה של דבש.\n\n\n\n\n\n\n\n\nאולי זה יום כיפור המתקרב ובא ואולי לא. מה שבטוח הוא, שרוח הפרגון שורה עלי ביתר שאת  ולכן\n שימו לב לזה\n:\n\n\n\n\nכלי מדהים בפשטותו ובביצועיו לפריטת (הידעתם את המילה הזו?) גרגירי רימון שפיתחה הגיסה של חיתל. הדבר הכה נפלא הזה נמכר ממש בימים אלו, ברשת ה'שופרסל'  –\n\n\nhttp://www.youtube.com/watch?v=7OjXNVg9mYM\n\n\nלא יודעת מה אתכם אבל אצלי זה ישפר פלאים את מעמדו של הרימון במטבח כי אין מה לעשות, פירוק רימון זה קוץ. לפחות היה עד כה. השבוע אני מקבלת אחד כזה בדואר!\n\n\nובלי שום עכבות נוספות:\n\n\nעוגת הדבש המעולה של חיתל\n           ל- 5-3 תבניות מאורכות (תלוי בגודלן) *\nראו הערה בגוף המתכון \n\n\nשימו לב \nלהמרה\n (גרמים- כוסות) שלי בתגובות שלמטה !\n\n\n300 גר. שמן\n\n\n300 גר. מים\n\n\n300 גר. דבש\n\n\n225 גר. סוכר\n\n\n2 ביצים\n\n\n1 כפית נס-קפה\n\n\n15 גר. סודה לשתיה\n\n\n500 גר. קמח\n\n\n150 גר. חלבונים (בערך 3 ביצים גדולות)\n\n\n75 גר. סוכר\n\n\n1 כפית קינמון\n\n\n1/4 כפית ציפורן טחונה\n\n\n1/3 כפית ג'ינג'ר טחון\n\n\nמחממים תנור ל- 160 מעלות צלסיוס\\ 320 פרנהייט.\n\n\nשמים בקערת מיקסר: שמן, מים, דבש, סודה לשתיה  ונס-קפה ומערבלים. מוסיפים 225 גר' סוכר ולאחר ערבוב קצר את הביצים-אחת אחת. \nיש להקפיד על ערבוב קצר.\n\n\nמערבבים יחד את כל החומרים היבשים- קמח ותבלינים  ומוסיפים לתערובת.\n\n\nבקערה נפרדת, מקציפים חלבונים ו- 75 גר' סוכר. אני נותנת לחלבונים לתפוס מעט נפח וצבע לבן ורק אז מוסיפה את הסוכר בזרם דק. חיתל אומרת שאפשר לשים את שניהם יחד מההתחלה וזה פשוט יקח מעט יותר זמן הקצפה עד לקבלת קצף יציב.\n\n\nמקפלים את הקצף עם תערובת הדבש עד לקבלת בלילה חלקה ואחידה ומחלקים בין * 3-5 תבניות מאורכות משומנות (5 אינגליש קייק. התבניות שלי מכאן הן גדולות יותר ולכן אני צריכה רק 3)- \nהעיקר שהתערובת תהיה עד 2/3 מגובה התבנית.\n חיתל אומרת שרק התבניות הרב- פעמיות זקוקות לשימון!\n\n\nאופים בין 30 ל-50 דקות (שוב, תלוי בגודל התבניות) או עד שדקירת סכין יוצאת יבשה.\n\n\nהעוגה עולה מאד ואחר-כך מעט יורדת. אנא לא להלחץ.\n\n\nכמו כל עוגות הדבש, גם זו משתבחת עם הזמן. אני שומרת בחוץ. חיתל במקרר. וכמו שציינתי כבר- ההקפאה עושה לה טוב…\n\n\nבהצלחה!\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/11/03/lebkuchen/": ".\n\n\nמי מכם שמלוה אותי לאורך תקופה כבר מכיר בודאי את חיבתי העזה לעוגות בחושות \n\n\nלא קצפות, לא מוסים או קרמים וגם לא עוגות מושקעות המורכבות משכבות של מרקמים וטעמים\n\n\n– רק פשוטות\n\n\n ( וכן, לפעמים גם אני חושבת שזה קצת מוזר )\n\n\n.\n\n\n\n\n.\n\n\nאוהבת אותן לחות, אגוזיות, מסוכרות, מדובשות, מתובלות\n\n\n \n.\n\n\n\n\n.\n\n\nאת המתכון הגרמני הישן הזה מצאתי בספר עב-כרס שקיבלתי פעם מזמן\n\n\nהכי כיף זה  למצוא מתכונים עם ריח של פעם, כאלו שמסקרנים קצת\n\n\n..\n\n\n\n\n.\n\n\nבגלל זה באחד מימי סוכות,  עמדנו היא ואני ובחשנו לנו את זו- שיצאה מפתיעה ונהדרת גם יחד\n\n\nיש לה טעם של \nדובשנית\n ילדות משקית מרשרשת\n\n\n.\n\n\n\n\n.\n\n\n\n\n  \nעוגת דובשנית\n–  The Baker's Bible   /   \nLebkuchen\n\n\nכדרכן של עוגות דבשיות, גם זו מרויחה מרקם משובח וטעם עמוק ככל שחולפים עליה הימים. היא נמוכה ודחוסה ולזכותה יאמר שגברים, נשים וטף היללוה כבר ביומה הראשון\n\n\n* \nהנה אמרתי 1\n: העוגה דחוסה ונמוכה בכונה תחילה\n\n\n* \nהנה אמרתי 2\n: טעמו של הציפורן חזק- ניתן להפחית מעט בכדי לעדן אבל אני אהבתי כך\n\n\n 1/4  1 כוסות קמח כוסמין (במקור היה קמח רגיל)\n\n\n1/4 כפית מכל אחד: אבקת אפיה, ג'ינג'ר טחון, קינמון, ציפורן\n\n\n1/8 כפית אגוז מוסקט\n\n\n1/4  1 כוסות קמח שקדים (שקדים טחונים דק)\n\n\n1/6 כוס קליפות תפוז מסוכרות קצוצות דק\n\n\n1 ביצה\n\n\n1/4 כוס סוכר דק\n\n\n1/2 כוס דבש\n\n\n5-6  כפות חלב ( לקמח לבן יספיקו 3 כפות )\n\n\nמחממים תנור ל- 200 מעלות צלסיוס/ 400 פרנהייט\n\n\nמשמנים ומרפדים את תחתיתה של תבנית 22 ס\"מ (24 ס\"מ תניב עוגה נמוכה מעט יותר וגם זה יופי!)\n\n\nמנפים לקערה את הקמח, אבקת האפיה והתבלינים. מערבבים פנימה את קמח השקדים והקליפות הקצוצות.\n\n\nבקערה אחרת מקציפים את הביצה והסוכר לתערובת אורירית (\" עד שהמקצף משאיר אחריו שובל\" ). מערבבים פנימה את הדבש ואת החלב ואז מאחדים עם תערובת הקמח לבלילה אחידה.\n\n\nמשטחים בתבנית- גובה הבלילה נמוך- אל בהלה!\n\n\nאופים כ- 20 דקות. מצננים 10 דקות. הופכים על צלחת נאה ומזגגים:\n\n\n3/4 כוס אבקת סוכר\n\n\n1~ כף לימון סחוט (או מעט יותר אם צריך)\n\n\nמערבבים במרץ עד שהתערובת חלקה לחלוטין ומורחים מעל.\n\n\nותה. בטח תה!\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/28/squash-cake/": "בשיעור היוגה, דקה לפני חג ההודיה היו הרבה דיבורים על 'הודיות'. היו גם הרבה איחולים וחיבוקים כיאה לחג ואפילו אני שיתפתי איתם פעולה, שלא כהרגלי, כי נו הרי אחים ספירטואליים אנו. היוגית החזירה אותנו לימים צעירים יותר וביקשה מכל אחד ואחת לומר על מה הם מודים, בעודנו כרוכים בתנוחה לא טבעית. אני כמובן תמצתתי את הכל ל'בריאות', כי איכשהו אצל כל האחרים יש לי הרגשה מתעתעת שאפשר לשלוט ובעיקר כי רציתי להשתחרר מהכאבים.\n\n\nאח\"כ חשבתי בלב בשקט:  משפחה, בית חם, אוכל טוב, חברים. שפיות וחוסן נפשי. קטקט אחד שאוחז את פני בשתי ידיו ואומר לי ישר לעיניים: I love you mom בכנות הילדותית הזו שלו, ג'אנסיארה הבייביסיטרית, אליעמר העוזרת, ידיים רגליים וראש.\n\n\nבריאות, אמרתי? אמרתי.\n\n\nסדינים נקיים וריח של סבון. שיחת בנות. ימי הולדת. רגעים קטנים של נחת. דברים שעושים לי לצחוק. נדיבות.\n\n\nשלושה גמדים סרט ופופקורן.\n\n\nסרט רק שנינו מתחת לפוך.\n\n\nל\n\n\n \n\n\n \n\n\nגם אני שאלתי את עצמי האם לא מספיק כבר עם הבחושות\n\n\nאז זהו, שכנראה לא!\n\n\n  \n\n\n \n\n\n\n\nעוגת דלעת        MACRINA\n/ leslie Mackie    סיאטל\n\n\nעוגת הדלעת הכי טעימה שיצא לנו לטעום! כך אמרנו אני ושלוש מחברותי.  לחה, דחוסה ולא מתוקה מדי. ממש תגלית משמחת אחרי כל עוגות הדלעת היותר מדי מתוקות- עיסתיות- מפוצצות מדי בתבלינים שאכלנו אי פעם בארצות הברית, בדיוק בתקופת החגים הזו..\n\n\nצריך אמנם לטרוח \nלאפות את הדלעת \nבתנור, אבל זו עבודה לא פעילה ומאמצת וזה מה שעושה את ההבדל, אני מניחה.\n\n\n\n\nך\n\n\n\n\n \n\n\n\n\n1 דלורית בינונית (בערך 600 גר')\n\n\nמחממים תנור ל- 190 מעלות צלסיוס/ 375 פרנהייט.\n\n\nחוצים באמצע לאורך ומנקים מגרעינים. מניחים בתבנית עם הצד החתוך כלפי מטה ושופכים מסביב כוס וחצי של מים. אופים כשעה או עד שהדלעת משחימה ורכה מאד מבפנים. מקררים ומנקים מקליפה. מועכים.\n\n\n\n\nך\n\n\n\n\n\n\n\n\n \n\n\nלעוגה עצמה:  2 תבניות מאורכות   23*13 סמ'\n\n\n*הערת סוכר: \nביום הראשון נדמה אולי מתוק מדי. ביום השני מבינים שלא!\n\n\n1/2 כוס אגוזי מלך\n\n\n1/2 כוס פקאן\n\n\n1 כוס גרעיני דלעת\n\n\n1/2  3 כוסות קמח\n\n\n2 כפיות אבקת אפיה + 1 כפית גדושה אבקת סודה לשתיה\n\n\n1/2  1 כפיות קינמון + 1/2  1 כפיות מלח\n\n\n1 כוס שמן קנולה\n\n\n1/2  1 כוסות סוכר + 1/2  1 כוסות סוכר חום\n\n\n2 כוסות דלורית אפויה ומרוסקת (מתכון למעלה)\n\n\n4 ביצים\n\n\n3/4 כוס ריוויון\n\n\nמחממים תנור ל- 190 מעלות צלסיוס/ 375 פרנהייט. משמנים את התבניות.\n\n\nמפזרים את האגוזים וגרעיני הדלעת בתבנית ואופים כ- 15 דקות. מצננים. מוציאים 1/4 כוס מהתערובת ושומרים בצד.\n\n\nמורידים את חום התנור ל- 160 מעלות צלסיוס/ 325 פרנהייט.\n\n\nמנפים קמח, אבקות, תבלינים ומלח. מוסיפים את תערובת האגוזים/גרעינים ומערבבים.\n\n\nמערבבים בקערת מיקסר את השמן ושני סוגי הסוכרים כ- 4 דקות. מוסיפים את הדלעת, מערבבים כ- 2 דקות ואז מוסיפים את הביצים- אחת אחת (כלומר, ערבוב טוב בין כל ביצה).\n\n\nמוסיפים, תוך בחישה איטית ביותר את תערובת  היבשים (=קמח) והריווין ברוטציה: 1/3 קמח, 1/2 ריוויון, 1/3 קמח, 1/2 ריוויון, 1/3 קמח. \n\n\nמעבירים את הבלילה לשתי התבניות ומפזרים מעל את האגוזים/גרעינים ששמרנו בצד, במרכז העוגות לאורכן.\n\n\nאופים כ-70 דקות או עד אשר העוגה יבשה בבדיקת קיסם.\n\n\nהעוגה נשמרת מצוין מספר ימים.\n\n\n\n\nל\n\n\n\n\nךך\n\n\n\n\nאהבתי\n \nטוען...\n\n\n\n\nקשור",
  "https://bissim.com/2009/01/20/cherriescak/": "שוב חופש בבתי הספר והפעם יומולדת למרטין לותר קינג.  \"ג'וניור\" מזדעקת  הקטנה כשאנחנו לבושתנו שוכחים.' נו בטח גוניור' אנחנו אומרים. אח, אני מייסרת את עצמי, הלואי הייתה בקיאה כל- כך בדיני חגי ומועדי ישראל  אבל מה לעשות ששיטת החינוך האמריקאית , הפטריוטית והטוחנת חזקה משיטות הלימוד הרפות של הוריה.\n\n\nאבל  היום אני מרשה לעצמי לוותר מעט על המירמורים- כי בכל זאת, כמה סימלי- יומולדת לדוקטור על רקע השבעת אובמה מחר והלואיאמןסלע יציאתנו מעזה. \"וואלה\" אומרת לי היום חברה, \"אתם תזכו להיות  בכמה ארועים מכוננים בהיסטוריה האמריקאית\". אין ספק שאירועי המחר בקליפורניה עדיפים על  מנהטן  2001 .\n\n\nאת היום אנחנו מעבירים בין היתר בהעפת \nבלונים מצפצפים \n בפארק (כן, יש כזה דבר), כשברקע  גשר הזהב (כן, אנחנו המשפחה המעצבנת הזו.). אם יש חיים אחרי המוות, דוקטור מרטין לות'ר קינג ג'וניור חוגג עכשיו. הוא מזמין את  כ ל  השכנים והקרובים לחאפלה רצינית והוא קורע את רחבת הריקודים. הוא שמח כמו שלא היה מעולם והוא מחכה בקוצר רוח למחר. כי מחר, לראשונה בהיסטוריה האמריקאית, יכנס נשיא שחור לבית המאד לבן והאומה הזו תוכיח שוב, גם לממרמרים כמוני, שהיא גדולה יותר מהחיים עצמם.\n\n\n \n\n\n\n\n \n\n\n\"אמא\" אומרת פרינצי מודאגת ממש \" צריך לאפות לו עוגה !\"  בטח נכון. כולנו יודעים שאין אין אין חגיגה בלי בלי בלי בלי עוגה.\n\n\nאת העוגה המקסימה הזו אני לא אופה. אני מקבלת אותה במתנה ממירי וזה רק עושה אותה יותר טעימה. למה?! כי מירי כותבת את המחקר שלה ומנהלת בית ואמא משקיענית וגם מוצאת זמן לפנק אחרים. ויש בה, בעוגה, כל מה שאני ממש אוהבת. היא לחה ודחוסה ושוקולדית וגם קצת חמצמצה מהדובדבנים ובהחלט אגוזית.\n\n\n\n\n\n\n \n\n\n\n\n \n\n\nעוגת דובדבנים חמוצים, אגוזים  ושוקולד\n\n\nמ. גרה במגורים של אוניברסיטת ברקלי, מה שאומר ששכניה מכל עבר הם אנשים מכל רחבי העולם, מה שהופך אותה למקור בלתי נדלה למתכונים מעניינים. העוגה הזו שייכת במקור לשכנה גרמניה.  זו שלי הכילה שוקולד מתוצרת 'ולרונה' ואיכותו הורגשה בכל ביס. אנא מכם. עוד אמרה מ. כי:  א. ניסתה את העוגה עם פיסטוקים במקום אגוזים ויצא מעודן.  ב. נרשמה יכולת השתמרות מעולה של 3-4 ימים, כך שהיא מומלצת לטיולים!\n\n\n200 גר. חמאה\n\n\n180 גר. סוכר\n\n\n4 ביצים\n\n\n125 גר. קמח (מ. משתמשת במחצית הכמות קמח רגיל ומחצית מלא)\n\n\n125 גר. אגוזים קצוצים\n\n\n200 גר. שוקולד ולרונה- 60% – קצוץ גס\n\n\n3 כפיות רום\n\n\n1 צנצנת גדולה של דובדבנים חמוצים משומרים -מסוננים\n\n\nמחממים תנור ל- 175 מעלות צלסיוס ( 340 פרנהייט)\n\n\nמשמנים תבנית בקוטר 26 ס\"מ.\n\n\nמערבבים היטב חמאה וסוכר. מוסיפם את כל שאר החומרים- חוץ מהדובדבנים, אותם מוסיפים בסוף ידנית.\n\n\nאופים כשעה או עד אשר קיסם יוצא יבש.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/05/16/simple-lemon-cake/": ".\n\n\nמחפשת ומוצאת תירוצים: לא אופה כמעט כי הילדים ממילא אוכלים יותר מדי מתוק, לא מבשלת הרבה כי המטבח הזה לא כייפי, לא  יצירתית מספיק כי עניינים חשובים מטרידים את מנוחתי…  בסופו של דבר, אלו הם רק תירוצים. צריך לעשות.\n\n\n .\n\n\n.\n\n\nלכן הלכתי לחמות- יש לה אוסף מרשים של מתכוני עוגות, כאלו שעברו במשך דורות בין השכנות והדודות וההיא מהמכולת. צמצמתי אפשרויות כשאמרתי 'שמן' וקיבלתי לידי מתכון בחושתי של עוגה שכבר יובלות לא אפתה- בחושה עם גבינה.   שיניתי לה כמויות ושיחקתי בה לכאן ולכאן, הכל בכדי לענות לחשקיה של אחות אחת לעוגת לימון שפויה. יצאה עוגה קטנה, עסיסית ועדינה, שהאחות אהבה. והרי היא לפניכם:\n\n\n .\n\n\n\n\n\n\n\n\n\n\n\n\n.\n\n\n\n\nעוגת לימון\n \n        בסיסה במתכון של טלי שהגיע מענת שהגיע ממי יודע?!\n\n\nזוהי עוגה נהדרת למשחקים. היא יכולה להיות בכל טעם שתחפצו בערך מוניל פשוט או  תפוז או קינמון-אגוזים ועד למעט רוזמרין קצוץ דק, מי ורדים ועוד כיד הדמיון הנפלא שלכם.\n\n\nשימו לב!\n ביום הראשון היא רכה וקלילה, בשני מתמצקת מעט וזה נפלא בעיני. אם מעדיפים מרקם מוצק יותר מלכתחילה (יש לה למוצקות דמיון גדול יותר לעוגות לימון על בסיס חמאה), יש לערבב תחילה את הקמח לתערובת הביצים ואז להוסיף את השמן ואת תערובת הגבינה הלימונית. 'ערבוב היתר' הזה של הקמח, יוצר תערובת שמניבה עוגה 'כבדה' יותר.\n\n\nוהאחות אומרת: רוצה חמוץ יותר! – אם אתם כמוה אוהבים חמוץ חמוץ, אזי הוסיפו  עוד לימון. לי ולכל האחרים היה די והותר ממנו.\n\n\n2 ביצים\n\n\n2/3 כוס סוכר (השתמשתי ב- golden sugar של סוגת)\n\n\n1 לימון \nג ד ו ל\n\n\n1/2 גביע גבינה לבנה 5%  (בערך 120 גרם)\n\n\n1/3 כוס שמן\n\n\n1 כוס קמח + 1 כפית אב' אפיה (או קמח תופח)\n\n\n1 כף פרג (לא חובה)\n\n\nמחממים תנור ל- 170 מעלות צלסיוס/ 340 פרנהייט.\n\n\nמשמנים תבנית  מאורכת או תבנית עגולה  קטנה- 16 ס\"מ ומניחים נייר אפיה בתחתיתה. מצפים את הדפנות במעט סוכר.\n\n\nמקציפים בקערת מיקסר את הביצים והסוכר יחד כחמש דקות (או יותר), עד שהתערובת בהירה ותפוחה ובינתיים-\n\n\nמה עושים עם הלימון?!  –\nראשית, מגררים את קליפתו.  לאחר מכן, בעזרת סכין, מסירים את בשרו הלבן ומגלים את הפרי עצמו. מוציאים רק את בשר הפרי (ראו תמונה) וכשמסיימים סוחטים היטב את הנותר ומשליכים.\n\n\nמערבבים את גרירת הקליפה ובשר הלימון עם הגבינה ומוסיפים לתערובת הביצים כשהיא מוכנה. מסויפים את השמן ולבסוף את הקמח. מערבבים עד לקבלת תערובת אחידה ומעבירים לתבנית.\n\n\nאופים כ- 50 דקות או עד שקיסם יוצא נקי.\n\n\nכשהעוגה התקררה מכינים \nזיגוג לימוני לבן\n:  מערבבים היטב מעט מיץ לימון טרי עם 1/2 כוס אבקת סוכר, עד לקבלת תערובת חלקה וסמיכה מאד (אם דליל מדי, מוסיפים עוד אבקת סוכר) ומורחים על העוגה. נותנים לזיגוג להתיצב.\n\n\n\n\n.\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/06/dryfruitscak/": "בכל יום אני מגלה עוד קצת, שהצילומים שלי גורמים לחברותי להסתכל  יותר ויותר על הבחוץ. עצים. פריחה. מלבב. לא כך הוא עם האיש היקר שכנראה שקוע מדי במחקרים שלו. בשבוע שעבר הוא נכנס הביתה נרעש ואמר לי : \" ואוו. ראית את 'העץ הורוד' בחוץ?!  הוא פורח!\"  בימבה אמריקאית היתה אומרת לו : \"דההה!\" אבל אני, אני יש עלי סטייל ולכן רק הבטתי בו המומה. 'העץ הורוד' הזה הינו המגנוליה המהממת והזקנה שבפתח ביתנו וזה בסדר גמור לא לדעת את שמה- אבל חבר… היא פורחת כבר כמה שבועות!\n\n\nאז טו- בשבט מגיע ואין לנו שקדיה אבל מה שיש לנו זהו עץ שזיפים מקסים ופורח במלוא הדרו. נמברטו המתוק שלי, שמתחיל להפנים איך מן הפרח בא הפרי אמר לי השבוע: \" אמא, ביומולדת הבא שלי אני רוצה עוגת שזיפים.\" הוא חשב עוד קצת והמשיך :\" עוגת שזיפים בצורת אוירון ובצבע אדום וגם ירוק.\"  ניסיתי לזרום כי אני הרי בזרימה אז רק אמרתי :\" מאיפה הרעיון המעניין הזה?\"    \"הלב שלי אמר לי!\" הוא אמר.\n\n\nאפעס הלב שלו אומר לו כל חודש על עוגה אחרת והיומולדת שלו בכלל בעוד כמעט שנה שלמה אבל זה יופי- הילד מפעיל את הדמיון.\n\n\n\n\n\n\n\n\nומה יותר טו בשבטי מעוגת פירות יבשים.  את מתכון הבסיס קיבלתי מחיתל שגדלה עליו אבל למעט הרכב הבלילה שיניתי בו הכל. אם תשמרו על היחסים בין כמויות הבלילה ותערובת הפירות- אגוזים, גם אתם תוכלו להשתמש בכל מה שיש בבית ובעיקר במה שאתם אוהבים. כל פרי מיובש שתרצו וכל סוג  אגוז או גרעין שתחפוץ בו נפשכם. אני גם הוספתי גרירת תפוז וקליפות תפוז מסוכרות, מה ששינה מעט את טעמה ונתן לה אנינות החסרה לעיתים בעוגות מסוגה.\n\n\n\n\n\n\n \n\n\n עוגת פירות יבשים  בניחוח תפוזים\n          תבנית מאורכת\n\n\n\n\nמלבד היות ה'דבר' הזה פצצת קלוריות איומה, יש כאן המון בריאות. אם הילדים שלכם אוהבים את זה, אפשר להכין, לחתוך לפרוסות ולהקפיא. יופי של חטיף בריאות!  רשימה ארוכה אבל חוץ מהשקילה אין כמעט עבודה. סה\"כ פירות- 350 גר' וסה\"כ אגוזים וגרעינים- 200 גר'.\n\n\n130 גר' צימוקים\n\n\n80 גר' דובדבנים מיובשים\n\n\n70 גר' חמוציות\n\n\n70 גר' קליפות תפוז מסוכרות\n\n\n50 גר' מכל אחד- אגוזי מלך, פקאנים קלויים,  גרעיני חמניה קלויים, שקדים פרוסים וקלויים\n\n\n3 ביצים\n\n\n60 גר' קמח\n\n\n60 גר' סוכר (בטח גם חום יהיה טוב!)\n\n\nגרירה מתפוז אחד\n\n\n'שלוק'  של ברנדי\n\n\n1 כפית תמצית וניל\n\n\nמחממים תנור ל 170 צלסיוס\\ 340 פרנהייט. משמנים תבנית מאורכת ומרפדים את תחתיתה בנייר.\n\n\nמערבבים את הפירות (בשלמותם) עם הקמח בקערה גדולה.\n\n\nמערבבים את הסוכר עם גרירת התפוז בידיים, תןך שפשוף ומוסיפים לקערה. מקשקשים את הביצים ומוסיפים את הוניל והברנדי. מערבבים עם הפירות והאגוזים ומעבירים לתבנית.\n\n\nאופים כחצי שעה, עד שהעוגה שחמחמה.\n\n\nמצננים ופורסים לפרוסות דקיקות ביותר.\n\n\n\n\n\n\n  ושיהיה חג- שמח ושבת שלום לכולם.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/03/03/panforte/": ".\n\n\n\n\n.   .   .\n\n\nבאחת פרצה הפנפורטה לחיי- בסתם יום של חול הגיחה בפתאומיות בזרועותיו של השכן הבשלן שהושיט לי מתנת גלגל לבן שתוכו הכהה שזור באגוזים ופירות וכל כולו אומר גאווה.\n\n\nאותו אחר הצהריים התאהבתי בה לגמרי- מרקמה המתמסר ונגיסות של אגוז וניחוח התפוז והתבלינים.\n\n\nאת המתכון התקשתי לבקש ובמקום זה ערבבתי ורקחתי שוב ושוב, מתקנת לכאן ולכאן. פנפורטה טובה, כך גיליתי, לא מגלה סודותיה בקלות.\n\n\nהרבה ממנה אכלו האנשים שסביבי (ותודה לכם על כך, בעיקר לך יקירה) – פעם מתוקה מדי ופעם טובעת בהל, פעם קשה מדי (תוכיח הסכין השבורה) ופעם בדיוק הפוך.  עד שהגיעה זו, הנכונה.\n\n\nלפנפורטה, עוגת פירות ואגוזים מתובלת שמקורה בטוסקנה שבאיטליה, יש בודאי אלף גרסאות  וזו שלי, האלף ואחת,  לא נצמדת בהקפדה למקורות. יש בה הרבה אגוזים ופירות ומעט מאד ממה שאוחז בינהם.\n\n\nפורסים דק דק ומתענגים עם כוס של תה באחר צהריים גשום, אפרורי או דוקא שמשי לגמרי.\n\n\n.   .   .\n\n\n\n\n\n\n\n\n\n\n\n\n\n\n.   .   .\n\n\n\n\nפנפורטה\n– עוגת אגוזים ופירות טוסקנית     לתבנית עגולה 24 ס\"מ (אפשר גם בשתי תבניות קטנות של 16 ס\"מ)\n\n\nאת הפנפורטה שומרים מכוסה ומכורבלת היטב בארון. הזמן עושה לה טוב וניתן לשמור אותה שבועות רבים.\n\n\n350 אגוזים קלויים ללא מלח- שקדים ואגוזי לוז\n\n\n200 גרם פירות יבשים- חמוציות ודובדבנים\n\n\n50 גרם קליפות תפוז מסוכרות\n\n\n1 כפית גרירת תפוז\n\n\n2 כפות פולי קקאו (לא חובה).\n\n\n1 כפית קינמון, 1/4 כפית הל, 1/4 כפית אגוז מוסקט, קורט ציפורן\n\n\n2 כפות קקאו\n\n\n1/2 כוס קמח (נטול גלוטן עובד היטב)\n\n\n1/3 כוס דבש\n\n\n1/4 כוס סוכר\n\n\n2 כפות מים\n\n\nלציפוי\n: כ- 1/2 כוס אבקת סוכר.\n\n\nמרפדים תחתית תבנית בנייר אפיה ומשמנים את דפנותיה.\n\n\nמחממים תנור ל- 180 מעלות צלסיוס/350 פרנהייט.\n\n\nקוצצים גס את האגוזים והפירות ומעבירים לקערה.\n\n\nמוסיפים לקערה את הקמח והתבלינים (ואת פולי הקקאו, אם רוצים) ומערבבים היטב יחד.\n\n\nמערבבים בסיר קטן: דבש, סוכר ומים ומביאים לרתיחה. מוזגים מעל לתערובת האגוזים והפירות ומערבבים היטב- נדמה בתחילה שאין מספיק מתערובת הסוכר בכדי לכסות את כל האגוזים אבל ערבוב מתמיד יתגבר על זה.\n\n\nמעבירים לתבנית ובעזרת כף רטובה, לוחצים ומשטחים את התערובת באופן אחיד.\n\n\nאופים  30 דקות. מעבירים סכין דקה בין העוגה ודפנות התבנית, בכדי לעזור בשחרורה לאחר הקירור.\n\n\nלאחר שהעוגה התקררה לגמרי, מחלצים את הגלגלג מהתבנית.\n\n\nמניחים על גבי נייר אפיה גדול ומפזרים את אבקת הסוכר. משפשפים את אבקת הסוכר בעזרת היד על כל דופן וצד ושומרים מכוסה בנייר ועטוף בשקית.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/07/18/fruitcake/": "ך\n\n\nהגיע הזמן להעלות קצת 'וואלאים' שהתפרסמו כשלא הייתי בסביבה. ואם אנחנו כבר בנושא עוגות- אז זו די דחופה, שכן אין לדעת מה מצבכם שם בארץ עם פירות הקיץ. חברה שלי שחזרה השבוע אמרה 'אל תפרסמי משמשים. נגמרה העונה'. מה זאת אומרת נגמרה העונה??? ודובדבנים יש?! אמרה \nלא\n!\n\n\nבקיצור, אני קצת מפוזלת בעניין הפירות הישראלים (מהמילה פאזל) ומפרסמת את זו, בכדי שתעזור עם פירות הקיץ שישנם עדיין בנמצא. היא לוקחת בערך עשר דקות הכנה, אוגרת בתוכה יותר פרי מעוגה וכשמכינים אותה עם סוכר חום כהה, היא מקבלת מן ארומה דיבשית שכזו. יופיה בפשטותה.\n\n\n \n \n\n\n\n\n\n\n\n\n\n\nL\n\n\n\n\nעוגת פירות קלילה\n\n\n4 שזיפים, אפרסקים, נקטרינות  – בשלים אבל לא רכים מאד\n\n\n1 ביצה\n\n\n1/2 כוס דחוסה סוכר חום כהה\n\n\n1/2 כוס חלב\n\n\n1/4 כוס שמן צמחי (כדאי לקרוא על \nכבישה קרה\n \nבתגובות הפוסט הקודם)\n\n\n1 כפית גרירת תפוז\n\n\n1 כפית תמצית וניל\n\n\n1 כוס קמח + 1 כפית אבקת אפיה- מנופים במסננת\n\n\nמחממים תנור ל- 180 מעלות צלסיוס.\n\n\nמשמנים היטב תבנית טארט 22 סמ' במעט חמאה ומצפים בסוכר.\n\n\nמקציפים במיקסר את הביצה והסוכר כ- 8 דקות.\n\n\nבינתיים, פורסים את הפירות ל 6-8 פלחים- תלוי בגודלו. טועמים. אם הפרי חמצמץ, רצוי לפזר מעל כפית- שתיים של סוכר.\n\n\nכשתערובת הביצה- סוכר תפוחה ואוורירית, מורידים את מהירות פעולת המיקסר ומוסיפים: שמן, חלב, גרירת תפוז ותמצית וניל. מוסיפים את הקמח ואבקת האפיה ומערבבים עד שהבלילה אחידה.\n\n\nמעבירים לתבנית, מחליקים את פני שטח הבצק ומסדרים את חתיכות הפרי, תוך לחיצתם בעדינות לתוך הבצק.\n\n\nאפשר לפזר מעל קצת סוכר חום. אפשר לא.\n\n\nאופים כ- 40-45 דקות, עד שהעוגה שחמחמה וקצה סכין חדה יוצא יבש.\n\n\nבכדי להקל על ההוצאה- ניתן לשחרר דפנות בעודה חמימה ולהוציא לאחר שהתקררה לגמרי.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/24/poppycake/": "בשעה בה כל בית ישראל עמל על הכנת \nאוזני המן\n (כאן תמצאו מתכון שלי משנה שעברה)\n\n\n\n\nעמלתי אני על פיצוח סוד \nעוגת הפרג האגדית\n\n\n\n\nעל 'עוגת הפרג האגדית' למדתי ממירי כבר לפני מספר שנים. האגדית היתה גבוהה, מלאה באגוזים וללא קמח. מושלמת. יש רק בעיה  אחת קטנטונת והיא, שהבית של העוגה הזו הינו בית קפה הונגרי -רוסי עם בעלת בית/אופה חמורת סבר ולא סימפטית ובעלה המדוכא-איך-לא, אשר על הקופה.  מי שעוקב אחר מתכוני, הבחין כבר בודאי באובססית העוגות הבחושות שלי. כבר בערך שנה שאני מנסה לצקת לתבנית עוגת פרג אשר תדמה לזו של ההונגריה המשופמת והפעם, אולי לכבוד פורים ואולי בגלל יומולדתה העגול של יעל, חולת פרג ידועה, נדמה לי שהצלחתי.\n\n\nזוהי עוגת פרג לחה ועסיסית עם שברי אגוזים קטנים וקרום מתפצפץ. וכן, בכדי לדעת לתת לה את הכבוד הראוי, צריך מאד לאהוב פרג. יעל ומירי שהתענגו עליה אתמול עד מאד, הודיעו לי שהחיפושים תמו. הגענו לנחלה.\n\n\nאז הנה היא שלכם כעת – מתאימה לפורים וגם לפסח\n\n\nחג שמח!\n\n\n\n\n\n\nעוגת פרג מקסימה     תבנית 16 ס\"מ\n\n\nהעוגה קלה מאד להכנה ובעיניי, טעימה הכי ביום בו היא נאפית, לכן יצרתי אותה קטנה. אפשר בהחלט להכפיל כמות ולאפות בתבנית גדולה יותר. יהיו אחרים שיטענו שהיא טעימה נורא גם ביום המחרת. שומרים במקרר.\n\n\nכמו רוב העוגות שנוצרו ללא קמח, גם זאת שוקעת במרכז. במתכון עצמו, אתן את הטיפים שמצאתי אני כעוזרים במזעור המכתש.\n\n\n3 ביצים- בטמפ' החדר\n\n\n1/2 כוס מעוגלת מעט של סוכר (אני מתכוונת בפעם הבאה לנסות עם טיפה פחות סוכר)\n\n\n1 כף שמן קנולה ( בנסיון נוסף שכחתי לגמרי ויצאה טעימה- רק שמעט מתפוררת יותר)\n\n\n80 גרם פרג טחון\n\n\n80 גרם אגוזים – מלך \nאו \nחצי מלך וחצי פקאן*\n\n\n*בקשר לאגוזים- ישנה חשיבות לסוג האגוז ולגודל החתיכות- אגוז פקאן מטבעו כהה יותר ונעלם בינות הפרג בעוד שאת אגוז המלך ניתן לראות. אני אוהבת שרואים ומרגישים את האגוזים אבל זה עניין של טעם. אפשר להכין עם כמות מלאה של פקאן. אם מרסקים הרבה, כך שהאגוזים נהיים עיסתיים התוצאה הסופית תהיה אחידה יותר מזו שבה האגוזים עדיין נשארים כחתיכות קטנטנות. צריך לנסות ולגלות מה אוהבים יותר.\n\n\nמחממים תנור ל-180 מעלות צלסיוס. משמנים דפנות התבנית בשמן ומקמחים קלות ( אם זה פסח או אם אתם בעניין של ללא גלוטן- שימון יספיק). מרפדים את תחתית התבנית בנייר אפיה.\n\n\nמרסקים את האגוזים בפוד-פרוססור עד לקבלת פירורים קטנים.\n\n\nמפרידים ביצים ומעבירים את החלבונים לקערת מיקסר. מתחילים להקציף מהירות בינונית ומשנוצר קצף לבנבן, מוסיפים את הסוכר באיטיות- תוך כדי פעולת המיקסר. מקציפים למרנג סמיך ומבריק כשלוש – ארבע דקות נוספות. מעבירים את המיקסר למהירות נמוכה ומוסיפים את השמן ואחריו את החלמונים, הפרג והאגוזים. מערבבים רק עד שהעיסה אחידה ומעבירים לתבנית.\n\n\nלפני הכנסת התבנית לתנור, מנמיכים את חומו ל- 170 מעלות ואופים כ- 40 דקות \nולא דוקרים עם קיסם!\n (מה שיגרום מידית לצניחת העוגה) פשוט מאמינים לי שזה מוכן ואני מצידי, אקוה שזה אכן מוכן… מכבים את התנור ופותחים מעט את הדלת. נותנים לעוגה להצטנן בפנים כעשרים דקות.\n\n\nועוד משהו שעשיתי- אם זה לא מלחיץ אתכם מדי- לאחר עשר דקות מנוחה בתנור, ניתן להוציא את העוגה בזריזות ולהעביר בצ'יק -צ'ק סכין מסביב על מנת להפריד אותה מדפנות התבנית ואז להחזיר חזרה לתנור. נתן לי הרגשה שהעוגה צנחה באופן שוה יותר..\n\n\nמפזרים מעט אבקת סוכר מעל לפני ההגשה.\n\n\n\n\n\n\nאחרית דבר:\n\n\nאחרי שציקצקנו עוגת פרג ותה עם נענע על מכסה המכונית, נסענו שלושתנו לחגוג יומולדת מיוחד לילדה מיוחדת. בחרנו ב- \nUbuntu\n שבנאפה ולא יכולנו ליחל לבחירה טובה מזו. איכותית  ומרגשת עם מנות קטנות שמושקעות בהמון דמיון ומחשבה. שווה נסיעה מיוחדת.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/01/27/zukcak/": "אתמול, בפעם השניה השבוע, הבלאגן שלי בראש נתן את אותותיו.\n\n\n'מה יש אחה\"צ'?! שאלתי את זו שצלצלה אלי לסלולרי, בעוד האוטו שועט במורד הגבעה על מטלטליו, זאטוטיו וכל המצרכים לטיול מפוקנק עם חברים. התברר לי ששכחתי כי בעוד כמה שעות תורי לקחת 3 ילדים להצגה של 'בילבי'.\n\n\nכמה לא נעים לדעת שפישלת  וממש, אבל ממש לא נעים לבטל על החברים ועל הילדה המתוקה שלהם שמחכה לנמברטו בשמחה.  אבל הכי מעצבן זה שאין את מי להאשים מלבד את עצמך. 'את צריכה יומן' אמר האיש. איזה יומן, אני הרי אאבד אותו אחרי יומיים וחוץ מזה באמת שהכל כתוב לי. אני  רק שוכחת לקרוא.\n\n\nבניסיון לראות את הצד החיובי שבכל הסיפור, החלטתי לפרסם כאן היום את מתכון עוגת הקישואים. זוהי עוגה שאפיתי עם הצאצאים, כחלק מנסיונותי החוזרים ונישנים למצוא להם עוגות שבהן גם אלמנטים בריאים. נזכרתי בה עכשיו משום שאתמול שלפתי אותה מהמקפיא בעבור הפיקניק ובערב, עם התה ממש ממש הופתעתי ממנה לטובה. זאת אומרת ממש התרשמתי ממנה עמוקות! כאילו השהות בקור עשתה לה רק טוב. רכה ולחה, עם נטיפי קישוא ירוקים וזיגוג חמצמץ. אז מה היה בה שהפריע לי לפני- כן? אני חושבת שיותר מדי תבלינים. כל הג'ינג'ר\\ קינמון\\ אגוז מוסקט הזה בעוגות, זה משהו מאד אמריקאי. אם אתם מחובבי הג'אנר- רוצו להכין.  אני, אחרי החוויה המתקנת של אתמול אכין אותה שוב בשמחה אבל אוריד מעט מהתיבול ובודאי שאשמור במקפיא בדיוק לאירועים כאלו- בהם צריך משהו לקפה שלא תוכנן מראש…\n\n\nהמתכון הוא מתוך הספר הכה משובח  DOLCE  ITALIANO  של \nג'ינה דה- פלמה\n,  מי  שחולשת על מטבח המתוקים במסעדת  BABBO  שבניו-יורק.  הספר מומלץ בעיקר לאלו שמכורים לאפיה ומחפשים משהו קצת אחר- איטלקי ופשוט אבל מעודן להפליא. \n\n\n** שימו לב ללינקים המקסימים שלה באתר!\n\n\n \n\n\n\n\n \n\n\nעוגת קישואים ושמן- זית עם זיגוג לימון קריספי\n\n\nאם התבוננתם ברשימת המרכיבים והיא מרוממת את רוח האפיה שבכם או אם נתקעתם עם קישואים מיותרים- אני הייתי חותכת בכמויות התבלינים לחצי, אלא אם אתם מתכננים הקפאה מידית. אני אפיתי בשתי תבניות עגולות בקוטר 16 ס\"מ.\n\n\n1 כוס אגוזי מלך \n\n\n2 כוסות קמח\n\n\n1 כפית אב' אפיה\n\n\n1/2 כפית אב' סודה לשתיה\n\n\n1 כפית מלח\n\n\n2 כפיות קינמון\n\n\n1 כפית ג'ינג'ר טחון\n\n\n1/2 כפית אגוז מוסקט טחון\n\n\n3 ביצים\n\n\n3/4  1 כוסות סוכר\n\n\n1 כוס שמן- זית  עדין\n\n\n2 כפיות תמצית וניל\n\n\n1/2  2 כוסות קישואים מגוררים (בערך 2 קישואים)\n\n\nלזיגוג: \n\n\n 1/4   כוס מיץ לימון טרי\n\n\n1/3 כוס סוכר\n\n\n1 כוס אבקת סוכר\n\n\n*** כמות הזיגוג רבה מדי לטעמי! בפעמים הבאות אני פשוט מערבבת 3/4 כוס אבקת סוכר עם מיץ לימון במשורה- עד לקבל מרקם נכון. מה זה נכון? המטרה היא לא להוסיך יותר מדי מיץ, אחרת הזיגוג לא יקרש. מוסיפים כל פעם מעט ומערבבים היטב עד לקבלת מרקם שיאפשר מריחה. \n\n\n \n\n\nמחממים תנור ל- 180 צלסיוס\\ 350 פרנהייט. משמנים בחמאה או ספריי שמן תבנית מתפרקת עגולה  26  סמ\" (10\").  מפזרים קצת קמח והופכים ע\"מ שעודפי הקמח ירדו.\n\n\nאם האגוזים אינם קלויים מראש, מפזרים אותם על תבנית שטוחה וקולים בתנור בערך 12-14 דקות, עד שזהובים ומפיצים ריח. מצננים וקוצצים היטב במעבד מזון.\n\n\nמנפים קמח, אבקות סודה ואפיה, מלח ותבלינים לקערה. במיקסר, עם וו הגיטרה, מקציפים במהירות בינונית:  ביצים, סוכר ושמן- זית כ- 3 דקות, עד לקבלת תערובת תפוחה ובהירה. מוסיפים תמצית וניל. מנקים דפנות הקערה ומוסיפים את החומרים היבשים בפעם אחת. מערבבים במהירות נמוכה כ- 30 שניות. מוסיפים את הקישואים והאגוזים ומערבבים היטב.\n\n\nמעבירים את התערובת לתבנית ואופים כ- 45 דקות. העוגה מוכנה כאשר קיסם יוצא יבש והשוליים מתחילים לסגת מהתבנית.\n\n\nמצננים כ-10 דקות ובינתיים מערבבים את כל חומרי הזיגוג יחד לעיסה חלקה. משחררים את העוגה מהתבנית  ויוצקים מעל את הזיגוג. כשהעוגה תתקרר, הזיגוג יקרש ויתיבש לגמרי.\n\n\n\n\n ועוד משהו קטן שקיבלתי אתמול מחיתל, הפייסטרי שף, במייל. זה הצחיק אותי.\n\n\nאיך זה , \n\n\nשכאשר מערבבים יחד \n \n\n \n\n\nמים וקמח מתקבל דבק \n\n\n \n\n \n\n \n\n \n\n\nואז כשמוסיפים \n\n\nביצים \n\n\nוסוכר \n\n\n \n\n \n\n \n\n \n\n\nמתקבלת עוגה \n\n\n \n\n \n\n \n\n \n\n\nלאן אם כך, נעלם הדבק ? \n \n\n\n \n\n \n\n \n\n \n\n\nאתם יודעים זאת טוב מאוד \n \n\n \n\n\nהדבק לא נעלם …  \n\n\n \n\n \n\n \n\n \n\n\nהדבק הוא שמדביק את העוגה לתחת \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/10/21/mom-choc-cake/": ".\n\n\n.\n\n\nעומדת לבדי במטבח שוברת שוקולד כהה לקוביות, חותכת חמאה קרה, מפרידה ביצים.\n\n\nזוהי עוגת השוקולד של ימי הולדתי, של אמא שלי, עם הפרדות והקצפות וחמאה לרוב, זו שתמיד זוכרת בעל פה.\n\n\nהחום ממיס הכל יחד ואני מתהפנטת בדיוק כמו אז אל גושי החמאה הצהבהבים שנעלמים ומתגלים, מתערסלים במסה החומה, מותירים עקבות נמסות. פתאום אני  שוב בת 14, עומדת במטבח הורי, בוחשת בדיוק את העוגה הזו, בסיר זהה לזה, עוקבת אחר עקבות החמאה. זו לא סתם עוגה, אלו הן פיסות ילדות. חלמונים שמאבדים את צבעם בחום המבריק, מתעקשים לשמור על שלמות ובסוף מתיאשים.\n\n\nמקפלת בסבלנות שלג חלבונים לבן וזכרונות של פעם עם כאלו טריים יותר. כל יומולדת צופנת בתוכה הפתעות חדשות- ילד שגדל, איבד או זכה בשן או שתיים, למד להתהפך, ללכת, לקרוא או לכתוב ואולי להתרחץ לגמרי לבד.\n\n\nמכניסה לתנור ומסתכלת סביב- היום אני אופה לבד ואין ידיים קטנות שדוחפות ואין ריבים על מי ליקק יותר. מגניבה אצבע ומלקקת. הנה אני בת תשע, עומדת ליד אחותי הגדולה ועוגת יומולדת בצורת המספר תשע, שחרוטה בזכרוני, אולי על אמת אולי רק מתמונות.\n\n\n\n\n\n\n\n\nאת הפוסט הזה התחלתי לכתוב ביום ההולדת הרביעי של קטן, שמאז, נהיה כבר בן 6 וחצי.\n\n\nוכך, כשיומולדת 11 שלה מאחור ויומולדת 9 של האמצעי רק זה עתה חלפה, הנה סוף סוף אני מצליחה לסיים ולהקליד את המתכון האהוב הזה  ומקדישה אותו לכל ימי ההולדת שלהם, שלכם, של כולנו. או סתם כך, לקפה של אחר הצהריים.\n\n\n*   *   *\n\n\n\n\nעוגת השוקולד של אמא\n\n\nשנים שאני מתנצחת עם  הגיסה על עוגת השוקולד המשפחתית- כל אחת טוענת ששלה שווה יותר. הטענה שלי היא שבשלהם אין מספיק שוקולד, שהיא לא כבדה או מספיק כהה… עד שיום אחד יורד האסימון- אין כאן מי צודקת ומי לא, הויכוח הוא בכלל לא על העוגה עצמה אלא על טעמים של ילדות. וזה כך מתבהר לי פתאום, מכיל הרבה יותר מטעם נטו.\n\n\nולכן, בעיני, זוהי עוגת השוקולד המקסימה בעולם ואין שניה לה.\n\n\nעם השנים היא קיבלה שינויים קטנים של פה ושם- נוספה ביצה, הוחסר מעט קמח. היא יוצאת כך מעט יותר אורירית.\n\n\nלעוגה יש ציפוי דק, פריך ומתפורר. אפשר לצפות כך ואפשר, כמו שאני עושה,  להפוך על גבי צלחת הגשה ולצפות את חלקה התחתון.\n\n\n*   *   *\n\n\nמחממים תנור ל- 180 מעלות צלסיוס/350 פרנהייט.\n\n\nמשמנים תבנית 24 ס\"מ עגולה.\n\n\n200 גרם חמאה\n\n\n100 גרם שוקולד מריר- שבור או קצוץ גס (גם 200 גרם ברגע של טעות עבדו מצוין!)\n\n\n1 כוס  + 1/4 כוס סוכר\n\n\n3 כפות גדושות קקאו\n\n\n6 כפות חלב\n\n\n1-2 כפות ברנדי\n\n\n5 ביצים בטמפ' החדר- מופרדות (כשצריך למהר והביצים ישר מהמקרר, מניחים אותן בקערת מים חמים לדקה או שתיים)\n\n\n3/4 כוס קמח + 1 כפית אבקת אפיה (או קמח תופח)\n\n\nחותכים את החמאה לקוביות ומעבירים לסיר בינוני. מוסיפים לסיר את השוקולד, 1 כוס סוכר, קקאו וחלב. ממיסים על הגז תוך כדי ערבוב עד שהכל נמס. מכבים את הלהבה וממשיכים לערבב עד לקבלת קרם חלק. מוסיפים את הברנדי, מערבבים ומניחים בצד להתקרר מעט עד שהקרם חמים באופן נעים. (כשהייתי צעירה וחסרת סבלנות נהגתי לקרר את התערובת על ידי הכנסת הסיר החם לאמבט מי קרח. היום, אני פשוט מכבה את הלהבה לפני שכל החמאה נמסה לגמרי ומזיזה הצידה. כך, עד שהחמאה נמסה לגמרי, התערובת מתקררת מעט)\n\n\nבינתיים, מנפים יחד את הקמח ואבקת האפיה.\n\n\nכשמוכנים להמשיך: מקציפים את החלבונים לקצף לבן ומוסיפים באיטיות את 1/4 כוס הסוכר. ממשיכים להקציף כדקה עד לקבלת קצץ מבריק ויציב. בזמן הזה, מערבבים את החלמונים לתערובת השוקולד ומוסיפים גם את הקמח. כשקצף החלבונים מוכן,  מקפלים יחד את תערובת החלבונים לתערובת השוקולד- תחילה מעט על מנת ל'אוורר' את התערובת ואז את כל יתרת הקצף.\n\n\nמעבירים את התערובת  לתבנית המשומנת ואופים כ- 40 דקות או עד שקיסם יוצא יבש.\n\n\nציפוי שוקולד פשוט:\n\n\n100 גרם שוקולד מריר\n\n\n1 כף חמאה + 3 כפות חלב או רק חלב או  שמנת מתוקה\n\n\nממיסים יחד ומערבבים עד לקבלת קרם שוקולד חלק. אפשר לדלל בעוד מעט חלב או שמנת, לפי מידת הצורך.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/09/21/birthday-and-a-cake/": "ח\n\n\nאם 40 זה השלושים החדש- אז מה זה \n8\n ???\n\n\n\n\nל\n\n\nאצלנו\n 8\n יודעת  ב ד י ו ק  מה שהיא רוצה וכבר אי אפשר לשכנע אותה שקטן ומשפחתי זה אידיאלי. היא מתכננת וחולמת את היומולדת שלה חודש מראש לפחות, מדפיסה עבורי מאינטרנט מתכוני עוגות (!), רעיונות לקישוטן והוראות להכנת שיפודי פירות דקורטיביים (!!) ומתעקשת להכין לכל חברה שרשרת במתנה. היא מלאת רעיונות כרימון אבל אנחנו מנפות חלק וחלק משאירות. בסוף  יוצאת מסיבת יומולדת מתוקה לשש חברות, שמזכירה קצת את הילדות שלנו. (איכשהו דברים שמזכירים לי את הילדות שלי עושים לי טוב בלב)\n\n\n \nך\n\n\n \nשיפודי פירות \n \n\n\nלא רעיון שלי, לא יוזמה שלי וגם לא ביצוע אבל חייבת לפרגן לילדה שלי על כל אלו וגם על התוצאה החמודה-\n\n\n\n\n \n\n\nחפשו את המטמון \n \n\n\n \nברחוב שליד הבית\n\n\n\n\n \nהמטמון\n\n\nב'חבילה עוברת' הסתתרו חומרי יצירה (\n8\n התעקשה על 'מאכיל פרפרים' שמצאנו בחוברת מדע. הבעיה היא שהפרפרים עדיין לא התעדכנו בנושא) ובמטמון הסתתרו השרשראות שהכינה להן מהחומר המדהים הזה:  \nshrinky dinks\n  (ניתן לרכוש אותו גם עם שבלונות ציור מוכנות לאלו שנבהלים מלצייר לבד)\n\n\n \n\n\n\n\nהעוגה\n\n\nשמתם לב שימי ההולדת שלהם \nתמיד \nדורשים איכשהו יותר מעוגה אחת?! משהבנתי זאת, נכנסתי ל'מוד' עצלני משהו: לא עוד עוגת השוקולד של ילדותי הדורשת הקצפת חלבונים ו- 200 גרם חמאה אלא זו שאני והם בוחשים בחמש דקות – מתכון עוגת שוקולית טעימה שקיבלתי מאחותי.  \nחמש דקות עבודה !\n קרם שוקולד עשיר מעל וכולם מבקשים את המתכון.\n\n\n \n\n\nמקור המתכון לוט בערפל אבל מאחר והוא דומה בצורה מחשידה למתכון של \nקארין גורן\n– הקרדיט הוא לה.\n\n\n\n\nעוגת שוקולד פושטית וטעימה בחמש דקות\n  \n\n\nמסיבה שבלתי נהירה לי, המתכון הזה בארה\"ב מצליח לי  \nרק\n השוקו \nהזה\n– אל תגידו שלא אמרתי . בישראל הכל הולך.\n\n\n1 כוס אבקת שוקולית\n\n\n1 כוס סוכר\n\n\n1 כוס קמח תופח (1 כוס קמח רגיל + 1 כפית אב' אפיה)\n\n\n3/4 כוס שמן\n\n\n4 ביצים\n\n\n1/2 כוס שמנת מתוקה/ יוגורט/ שמנת חמוצה\n\n\nמערבבים יבשים. מערבבים רטובים. מערבבים יחד.\n\n\nאופים בתנור שחומם ל- 160 מעלות צלסיוס בערך 40 דקות- תלוי בגובה העוגה. נא לא ליבש אותה!\n\n\nמעל לאחר הקירור:\n\n\nממיסים 1/2 כוס שמנת מתוקה עם 100 גר' שוקולד מריר. מערבבים לחלק.\n\n\nבתמונה מעל ישנה עוד שכבה של קצפת מתוקה, מעל ובאמצע – לקישוט.\n\n\nל\n\n\nhttp://www.youtube.com/watch?v=t_OubZ9vIFg&feature=related\n\n\n \n \n\n\nאהבתי\n \nטוען...\n\n\n\n\nקשור",
  "https://bissim.com/2009/12/02/teapart/": "כמה תום \n\n\n\n\n\n\n\n\n\n\n\n\nואם מסיבת תה אז צריך עוגה. הנה מתכון שהלואי והייתי יכולה לומר שהוא שלי. אבל הוא לא.\n\n\nיש בעוגה קינואה וכוסמת (כן, כן) והילדים מטורפים עליה! היא לחה, רכה וטעימה ממש ולמחרת מקבלת מן טעם פירגי מיוחד.\n\n\n\n\n\n\n\n\nעוגת שוקולד מיוחדת\n      מתכון של \nביאטריס\n המוכשרת כשד\n\n\nאת כל הטחונים האלו (=קמח של משהו), קונים בחנות טבע או טוחנים לבד במטחנת קפה.\n\n\n130 גר. שוקולד 61% -קצוץ\n\n\n100 גר. חמאה\n\n\n4 ביצים- מופרדות\n\n\n1/3 כוס קמח אגוזי-לוז\n\n\n1/3 כוס קמח קינואה\n\n\n1/3 כוס קמח כוסמת\n\n\n1/3 כוס רסק תפוחים (כזה של ילדים טוב למשימה)\n\n\n1/3 כוס סוכר חום + 1 כף להקצפת החלבונים\n\n\n3 כפות סוכר חום גס (muscovado)\n\n\nקורט מלח\n\n\nמשמנים תבנית 20 ס\"מ עגולה ומניחים נייר אפיה בבסיסה.\n\n\nמחממים תנור ל-180 מעלות צלסיוס/ 350 פרנהייט.\n\n\nממיסים את השוקולד והחמאה יחדיו (אני משתמשת במיקרו) ומערבבים. מצננים מעט.\n\n\nמקציפים חלמונים וסוכרים עד אשר צבעם נהיה חיוור.\n\n\n מוסיפים את רסק התפוחים לתערובת החלמונים ואז את תערובת השוקולד והחמאה.\n\n\nמקפלים פנימה את היבשים.\n\n\nבקערה נקיה, מקציפים את החלבונים ולאחר שנוצר קצף לבן, מוסיפים קורט מלח ואת כף הסוכר. מקציפים עד לקבלת קצף יציב. מקפלים את החלבונים עם תערובת השוקולד.\n\n\nמעבירים לתבנית ואופים כ- 30 דקות.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/26/passovercake/": "לפני מתכון עוגתי הפיסחית שפורסמה ב'וואלה!', מזכירה לכם את  \nהמצות המופלאות בקראמל \n משנה שעברה וגם את \nהממתקים היפים \nשל חיתל . לשם הולכת כל החמאה שחסכתם בעוגה…\n\n\n \n\n\nכשהיינו קטנות,  קיבלנו אחיותי ואני בכל שנה בחג הפסח בגדים חדשים וחגיגיים. חוץ מזה, מאחר וחגגנו עם המשפחה המורחבת, זו שלא ראינו לעיתים קרובות, היינו מקבלות מתנות גם מהם ואלו הפכו באחת את החג למלהיב יותר. בנסיון שימור המסורת הנושנה הזו, החלטתי גם אני להעניק לכם מתנת חג – עוגה.\n\n\nאפיה, בניגוד לבישול, היא מדע מדויק ומחושב. בעוד שבבישול אתה יכול לזרום עם החשקים ולהשתולל עם היצירה, באפיה לכל מרכיב יש תפקיד מוגדר וכל שינוי קטן בתהליך עצמו, בחומרים המשתתפים או בכמויות, גורם מיידית לשינוי במרקם, בצורה ובמוצר הסופי. במובן מסוים, ליצור עוגה יש מאין,  זה כמו להקים מעבדה קטנה ולהתחיל להתנסות ולראות- מה יקרה אם אחליף את סוג האגוז, מה ישתנה אם אוריד בכמות השומן והאם ישנה לעוגה אם אוסיף את השוקולד לפני החלמונים…\n\n\n\n\n\n\nחמש עוגות עברו כאן בבית השבוע! המישהי הזו שהיא אני, היתה חייבת תשובות מהירות ולא יכלה להתאפק. הראשונה היתה עם אגוזי קשיו ופתיתי קוקוס, השניה כללה פיסטוק ירקרק ומי ורדים. היתה אחרת עם אגוזי פקאן אבל בלי שמן וקקאו ועוד שתיים שבהם היו נסיונות שיפור עדינים. נסיון חמישי כלל גם קרם שוקולד חמים מעל, והוכתר על-ידי האופה ובן-זוגה (עבודה קשה לטעום עוגות…) כמועמדת מתאימה לשאול את הקושיות.\n\n\n\n\nכן, לכולנו יש המוני מתכונים של עוגות פסח במחברות ובספרים וחלקן בודאי טובות ועשירות מזו- אבל זו הנחמודת מתהדרת במרקם לח ודחוס, טעם שוקולדי עמוק, שלבי הכנה מהירים וקלילים ואף לא טיפה של חמאה, מה שהופך אותה לפרוה. כן, מה אומר? אני גאה בה כמו ברוזה הגאה באפרוחיה.\n\n\n\n\nאז הנה העוגה שלי, ממני אליכם, בצירוף איחולים לחג משפחתי ושמח\n\n\n \n\n\n\n\nעוגת קלי קלולה פקאן ושוקולד מריר לפסח\n     אבל לא רק\n\n\nיומיים אחרי טעמה עדיין נפלא – כך שאפשר בהחלט לאפות מראש ולשמור מכוסה בחוץ- אם לא נורא חם..\n\n\nאם אתם מהזן ההרפתקני אתם מוזמנים לשנות את סוגי האגוז, את גודל ריסוקו, את טעמי הליקר ואת סוג הסוכר- רק זכרו- כל שינוי יניב תוצאה שונה. מכל האגוזים שניסיתי, אהבתי הכי את הפקאן גם בטעמו וגם בעובדה שהוא משתלב בצבע השוקולד וכמעט שלא נראה.\n\n\n6 ביצים\n\n\n1 כוס סוכר\n\n\n150 גר' שוקולד מריר משובח\n\n\n150 גר' אגוזי פקאן\n\n\n2 כפות שמן\n\n\n2 כפות קקאו\n\n\n1 כף ברנדי\n\n\nמחממים תנור ל- 180 מעלות צלסיוס.\n\n\nמרפדים תחתית של תבנית 24 ס\"מ בנייר אפיה ומשמנים את הדפנות.\n\n\nמרסקים את השוקולד והאגוזים במעבד מזון. את האגוזים ריסקתי לפירורים קטנים מאד. \nשימו לב לא להגיע למצב שבו האגוזים נהיים עיסה שמנונית שמנונית\n!\n\n\nמפרידים את הביצים ומעבירים את החלבונים לקערת מיקסר. מקציפים במהירות בינונית- מהירה, עד אשר החלבונים מתחילים לקבל צבע לבנבן ומתחילים להוסיף את הסוכר בהדרגה. ממשיכים להקציף כשלוש דקות עד לקבלת קצף סמיך ולבן. מאיטים את פעולת המיקסר ומוסיפים לפי הסדר: חלמונים, שמן, קקאו, אגוזים ושוקולד ולבסוף את הברנדי. מערבבים עד שהתערובת אחידה ומעבירים לתבנית.\n\n\nמורידים את חום התנור ל- 170 מעלות ואופים כ- 55 דקות. לא דוקרים את העוגה אחרת היא תצנח מידית!\n\n\nעוגות ללא קמח מטבען לשקוע- בכדי לעזור לעוגה לשקוע באופן שוה -מוציאים מן התנור ובעזרת סכין חדה, מפרידים את העוגה משולי התבנית. התנועה לא חייבת להיות רציפה- אז אל תלחצו. מכבים במגבת ומניחים להתקרר.\n\n\nאפשר כך ואפשר גם עם ציפוי:\n\n\n80 גר' שוקולד מריר\n\n\n4-5 כפות חלב\n\n\n1 כפית גדושה  אבקת סוכר (רק אם תרגישו צורך במתיקות)\n\n\n1/2 כפית שמן\n\n\nקוצצים את השוקולד ומעבירים לקערה עם 2 כפות חלב. ממיסים יחד במיקרו. מערבבים היטב ומוסיפים עוד חלב לפי הצורך. מוסיפים את השמן, ע\"מ שיתן ברק לקרם ומערבבים היטב. מורחים מעל.\n\n\nאפשר לזרות מעל קוקוס לעיטור.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/03/29/choc-orange-cake/": ".\n\n\n\n\nתנו לי להתחיל מהסוף – יש לכם עוגה מנצחת לפסח!\n\n\n .   .   .\n\n\n.\n\n\n כי בהתחלה ברחתי מעוגות המכילות תפוז שלם.\n\n\nזה היה מאז שפעם, לפני הרבה שנים, אפיתי אחת כזו שיצאה במרקם פודינגי מחריד והושלכה כלאחר כבוד לפח הקרוב. אלא שפתאום זכתה עוגת התפוז השלם לעדנה במטבח שלי, עם מתכון נהדר שהובא בפני על ידי האחות. זוהי עוגת שוקולד-תפוז רכה, לחה ועשירה שתביא לכם הרבה כבוד. היא פשוטה אך מתוחכמת, מתמסרת אבל גם מעט חמקמקה.\n\n\nבקיצור, פשוט מ ו ש ל מ ת.\n\n\n.\n\n\nמאחלת לכם חג אביבי ונפלא!\n\n\nשלכם,\n\n\nהילה\n\n\n.\n\n\n \n\n\n \n\n\n\n\nעוגת שוקולד- תפוז אלוהית\n   /    עם שינוי או שניים Gizzi Erskine\n\n\n נהדרת לא רק לפסח ומצוינת לאפיה גם ביום שלפני.  (אין צורך לשמור במקרר אלא אם ממש חם)\n\n\n*   3/4/15  -שונה גודל התבנית לנוחיות האופים\n\n\n.\n\n\n1 תפוז שלם- שטוף היטב\n\n\n2/3 כוס סוכר\n\n\n200 גרם שוקולד  70%- קצוץ גס\n\n\n100 גרם שקדים טחונים (קמח שקדים)\n\n\n3 ביצים – מופרדות\n\n\n1/2 כפית אבקת אפיה\n\n\n.\n\n\nמחממים תנור ל- 180 מעלות צלסיוס/ 350 פרנהייט.\n\n\nמשמנים תבנית בגודל 24 ס\"מ ומרפדים את תחתיתה בנייר אפיה. (*\nשימו לב!-\n בעקבות תגובות על גודל התבנית, מציינת שרצוי כי גובה הבלילה תהיה כשני שליש מגובה התבנית. לי הספיקה תבנית 20 ס\"מ כמו שצוין במתכון המקורי) .\n\n\nחוצים את התפוז ומניחים בקערה. מוסיפים מים לגובה של כשני ס\"מ, מכסים ומבשלים במיקרו כ-3 דקות. הופכים את חצאי התפוז, מכסים ומבשלים כ-3 דקות נוספות או עד שקליפת התפוז רכה מאד. אם אין מיקרו- מבשלים בסיר קטן עם מים רותחים, כשעה.\n\n\nמוציאים את חצאי התפוז מהמים ונותנים להם להתקרר כמה דקות.  בינתיים, ממיסים את השוקולד במיקרו או על בן-מארי ומערבבים לקבלת קרם חלק.\n\n\nמעבירים את חצאי התפוז (יש חרצנים?! לא לשכוח להוציא אותם!) למעבד מזון ומרסקים היטב- אם יש צורך מנקים את הדפנות וממשיכים. מוסיפים לתפוז המרוסק: סוכר, חלמונים, שוקולד מומס, שקדים ואבקת אפיה ומערבבים- מקציפים היטב יחד.\n\n\nמעבירים את התערובת לקערה גדולה.\n\n\nמקציפים את החלבונים לקצף לבן וגמיש ומקפלים לתוך תערובת התפוז-שוקולד.\n\n\nמעבירים את התערובת לתבנית ואופים 25 דקות.  מכסים בנייר כסף וממשיכים לאפות כ- 25 דקות נוספות. העוגה צריכה להיות יציבה ואם נראה לכם שהיא עדיין נוזלית משום מה, הוסיפו לאפות עוד זמן קצר.\n\n\nמצננים ומוציאים את העוגה מהתבנית- הכי קל פשוט להפוך אותה על גבי צלחת הגשה.\n\n\n .\n\n\nציפוי:  \n\n\n100 גרם שוקולד מריר 70%\n\n\nגרירת קליפה מחצי תפוז\n\n\n1 כף דבש\n\n\n\n\nממיסים את השוקולד ומערבבים לתוכו את הדבש והגרירה. מצפים את העוגה.\n\n\n.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/05/02/orange-choc-gluten-free-cake/": "\"אמא\" היא אומרת לי, \"אולי די כבר עם לדחוף שעועית לכל דבר?\"\n\n\nהיא צודקת הילדה. בשנה האחרונה יש תחושת אובססית-שעועית קלה אצלי במטבח, בעיקר לאור הגילוי המרעיש שמעבר ליפי תזונתה, כשהיא מעוכה היטב היא מעניקה אחלה מרקם וטעמים לא דומיננטיים. ולא, אני לא מאלו שמחביאות דברים באוכל, אני אפילו נגד החבאות. מצד שני, אם לא נשאלתי, אני מחכה בשקט לביס הראשון ורק אז מפילה את הפצצה. תתבעו אותי.\n\n\n.\n\n\n\n\n יש איזה באזז בבלוגי האוכל הישראליים לאחרונה, כך נדמה לי, להיות מקורי ואחר וחדשני, כאילו קציצות פשוטות שעשויות ממש טוב, כבר לא עונות על צרכנו. דוקא עונות על שלי ממש ולכן אני אפילו מעט נבוכה להשתתף בהילולה ובחיי שלא הייתי מטרידה אתכם בעוגות השעועית הלא מרגשות שלי אלמלא גיליתי את המתכון אוצר הזה- מתכון מקסים וטעים פי מאה מכל עוגה שבחשתי לאחרונה. זוהי עוגת שוקולד דחוסה ולחה, עם טעמי תפוז  נפלאים ושלבי הכנה קלילים שלא תאמינו בכלל.\n\n\n.\n\n\n\n\n.\n\n\n\n\nעוגת שוקולד תפוז קצת אחרת        \nJosephine Malene \n  \n\n\nקצת אחרי שהיא יוצאת מהתנור היא פשוט נפלאה.  אחר כך, כשבא עליה הזמן כמו בחיים עצמם, היא מעט מתפוררת ומאבדת ממושלמותה אבל עדיין טעימה מאד.\n\n\n *  *  *\n\n\n1 כוס שעועית שחורה מבושלת – קופסאת שימורים זה מצוין (240 גרם)  -יש לשטוף ולסנן\n\n\n3 ביצים\n\n\n1/2 כוס סוכר\n\n\n3 כפות גדושות קקאו\n\n\n1  אספרסו קצר או 1 כפית קפה נמס מומסת במעט מים\n\n\n1 כפית תמצית וניל או 1/2 מקל וניל מרוקן מגרגריו\n\n\n1 כפית אבקת אפיה\n\n\n1/2 תפוז- מיץ וגרירה\n\n\nקורט מלח\n\n\n1/2 כוס (50 גרם) שוקולד מריר משובח- 70%\n\n\nמחממים תנור ל180 מעלות צלסיוס/ 350 פרנהייט.\n\n\nמרפדים תבנית מאורכת בנייר אפיה.\n\n\nמכניסים למעבד מזון את כל החומרים מלבד השוקולד המריר ומרסקים עד לקבלת עיסה אחידה וחלקה. זה קשה  אבל אני סומכת עליכם שתצליחו.\n\n\nמוזגים את הבלילה לתבנית האפיה ומנסים שלא להבהל מדלילותה של התערובת. הכל בסדר.\n\n\nקוצצים גס את השוקולד ומפזרים מעל . עוזרים לפיסות להבלע בעדינות בתערובת על ידי דחיפה קלילה ואישית ומעבירים לתנור המחומם ל- 35 דקות.\n\n\nנותנים לעוגה להתקרר וטועמים. אומרים: וואלה, ההילה הזאת בסדר.\n\n\nאינבעדמה.\n\n\n\n\n.\n\n\nקצת נעלמתי פה אבל הנה חזרתי\n\n\nמאחלת שבת רגועה וטובה\n\n\nשלכם,  \n\n\nהילה\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/07/15/blackwhite-cake/": "Curly girl design\n\n\n ך\n\n\nאחרי שלושה שבועות מחוץ לבית \nחייבים\n עוגה. אין כאן 'אולי' או 'נראה' בעיקר לא אחרי שקוראים אצל מישהי אחת תיאורים מפעימים על 'פרוסות עבות ורכות של עוגת שיש עם ספל חלב'. יש רק חובה.\n\n\nואם כבר עוגה של בית, אז הנה הזמן לתת כבוד לסיר הפלא שירשתי מסבתא שלי מינה, הסבתא היחידה שהכרתי אי פעם. סיר שעבר את תלאות הקמת המדינה, שרד נישואין של 50+ שנה ונדד איתי לארצות רחוקות. יש לי חיבה מוקסמת לכלים משומשים עם חתיכות של היסטוריה בדפנות.\n\n\nץץ\n\n\n\n\nךך\n\n\n \nעכשיו, לפני שאני נותנת את המתכון המעוללה לה לה הזה של עוגת שיש רכה, מפנקת וחמצמצה בזויות שבחשתי בקפידה לא אופיינית לי היום, בכדי שלא לבייש את ההיא מלמעלה- אני חשה צורך להסביר בקטנה על עוגות השמן שלי. \nזה לא שאני נגד חמאה\n. ממש לא. אפילו ממש ממש לא. אני מתה על חמאה. מעריכה אותה, סוגדת לה, נפעמת ממנה. א ב ל עקב שיודעת (כי ידעוני משכילות ממני ותודות על כך לפמליה המקסימה שלי שקוראת מחקרים רציניים ומעבירה לי את השורות התחתונות) כמה עדיף לנו בלעדיה, אני \nמשתדלת\n לאכול אותה בעיקר מחוץ לבית. קל לאפות טוב עם חמאה וקצת יותר קשה עם שמן וזה מספק לי סוג של אתגר להפיק דברים איכותיים ובאמת טעימים בלעדיה והרבה סיפוק לדעת שהילדים מכניסים לגוף הקטן שלהם קצת פחות ממנה. זהו. \nשלוםך\n\n\n \n\n\n\n\n\n\nף\n\n\n\n\nעוגת שיש רכה ואורירית, משמחת וטעימה נורא\n     מתאימה לסיר פלא 24 ס\"מ\n\n\nמכירה אתכם כבר עם שאלות התבניות- הייתי מהמרת על 3-4 תבניות אינגליש קייק או תבנית 26  ס\"מ עגולה.  (האמת שהימרתי על קטנה יותר אבל העמידו אותי על טעותי בתגובות…)\n\n\n3 ביצים\n\n\n2 כוסות סוכר \n\n\n2 כפיות ברנדי + 2 כפיות תמצית וניל\n\n\n1 כוס שוקולד מריר קצוץ (אפשר לחפף קיצוץ ולהשתמש בשוקולד- צ'יפס)\n\n\n4 כפות חלב\n\n\n1/4  1 כוסות שמן צמחי\n\n\n1/4  1 כוסות יוגורט טבעי\n\n\n3 כוסות קמח + 3 כפיות אבקת אפיה + 1/4 כפית מלח – \nלנפות\n \n\n\n מקציפים במיקסר את הביצים והסוכר כחמש דקות, עד שהתערובת תפוחה ובהירה. בינתיים ממיסים את השוקלד והחלב יחד ומערבבים לתערובת חלקה. מוסיפים את הוניל והברנדי לתערובת הביצים-סוכר. מוסיפים גם את השמן והיוגורט ומערבבים היטב. מוסיפים את הקמח ומערבבים עד לקבלת תערובת חלקה.\n\n\nמוציאים כרבע מהתערובת לכלי עם השוקולד המומס ומערבבים. מעבירים את התערובת הבהירה לתבנית משומנת ובזוקת סוכר ויוצקים מעל את התערובת החומה. לוקחים סכין, מחדירים אותה לתערובת עמוק ובתנועת סיבוב מעלים אותה כלפי מעלה- כמו גל. בערך שש פעמים לאורך העוגה. לא לערבב יותר מדי אחרת החום מתערבב יותר מדי עם הלבן וזה לא מה שאתם רוצים.\n\n\nמעבירים לתנור שחומם ל- 180 מעלות צלסיוס/ 350 פרנהייט ואופים בערך שעה. בודקים עם קצה סכין שהעוגה יבשה ומצננים.\n\n\nנו אתם יודעים… פרוסות עבות ורכות עם ספל חלב. ככה היא אמרה ואני חולה עליה אז ככה יהיה.\n\n\n\n\nף\n\n\n\n\nל\n\n\nשבת שלוה ונעימה. כיף להיות בבית.\n\n\nעוד עוגות שמן אהובות עלי במיוחד:  \nעוגת אגס-תפוז\n  \n \nעוגת תפוחים מבושמת\n    \nעוגת קישואים מ ע ו ל ה\n\n\nף\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/13/blackwhit/": "לפני שמגיע עוד סופשבוע, אני גונבת קצת זמן מכל הדברים שמחכים לי בכדי להעלות כאן כמה תמונות מאחד מטיולי סופהשבוע האחרונים שלנו.\n\n\nשני גדולים על שלושה קטנים גורם לרשימת הדברים שצריכים ורוצים להספיק ולעשות להתארך במהירות (שחיה, רכיבה על אפניים, שיעורים..) ואני כל-כך שמחה שהתחלנו במשימת הטיולים. ללכת ברגל בטבע כחלק משגרת החיים. \n\n\nיש לנו פרטנרים משובחים והמון מקומות מדהימים שטרם הספקנו לפקוד וזוהי רק החלטה. החלטה אמיצה של ויתור על מנעמי הבוקר הנמרח ובחירה באריזות נמרצות ותזזיתיות אבל בתמורה-\n\n\nכל מה שיש לטבע המדהים הזה לתת לנו. ובחינם.\n\n\nכמה שעות של שלווה ברוכה.\n\n\nוזה מומלץ בחום לכולם.   \n\n\n \n\n\n \n\n\n\n\n \nעוגת שיש תפוזית ורכה\n\n\n3 נסיונות שונים הניבו 3 תוצאות שונות. זוהי החיננית מכולן- רכה, מבושמת וחמאתית רק במידה. ככה אני אוהבת אותה. \n\n\nתבנית מאורכת ( 23~12.5 ס\"מ )\n\n\n 100 גר. גבינת שמנת רכה\n\n\n110 גר. חמאה קרה- רכה\n\n\n1/4  1 כוסות סוכר\n\n\n4 ביצים\n\n\n1 כף גרירת תפוז (תוותרו אם אתם לא בעניין של שוקולד- תפוז)\n\n\n2 כפיות תמצית וניל\n\n\n3/4  כוס קמח\n\n\n3/4 כוס קמח עוגה\n\n\n1 כפית אבקת אפיה\n\n\nקורט מלח\n\n\n100 גר. שוקולד מריר- קצוץ\n\n\n1 כף חמאה\n\n\nמחממים תנור ל- 170 מעלות צלסיוס\\ 340 פרנהייט.  משמנים את התבנית בחמאה ומפזרים בתוכה 2 כפות סוכר. מנערים שיצפה את התבנית והופכים להוציא את העודפים.\n\n\nמקרימים חמאה במיקסר. מוסיפים גבינת שמנת, סוכר, תמצית וניל וגרירת תפוז ומערבבים לתערובת חלקה.  מוסיפים את הביצים, אחת אחת ( כלומר, מחכים עד שהביצה הראשונה נבלעת לגמרי בבלילה בטרם מוסיפים את הבאה בתור…)\n\n\nבינתיים, מנפים את החומרים היבשים ביחד. מוסיפים לתערובת שבמיקסר ובוחשים רק עד לקבלת עיסה אחידה.\n\n\nממיסים את השוקולד והחמאה במיקרו ומערבבים לתוכו 1/4 כוס מתערובת העוגה.\n\n\nמשטיחים בתבנית 1/2 מכמות התערובת הלבנה, מעל את תערובת השוקולד (לא צריך באופן אחיד) ושוב את שארית התערובת הלבנה.\n\n\nבעזרת סכין, יוצרים דוגמא: מכניסים את הסכין ב3-4 מקומות שונים ומלמטה מרימים תערובת כלפי מעלה בתנועת חצי סיבוב. זהו. אופים כשעה או עד אשר קצה של סכין יוצא יבש.\n\n\n\n\n \n\n\n \n\n\nשתהיה שבת רכה ומבושמת. \n\n\n   \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/18/yeast-cheese/": "את \n'אופה קטנה' \nהכרתי ממש במקרה. ככה זה עם הדברים השוים במיוחד.\n\n\n\n\nקיבלתי את כתובת הבלוג שלה כהמלצה ממישהי שאני בכלל לא מכירה וה ת א ה ב ת י.  יש לה מילים שעוטפות ויכולת הסתכלות נוקבת ורגישה וים של פרטי-פרטים בראש.  בין המילים שלה, שזורים פה ושם לעיתים ספורות מדי, מתכונים מעניינים במיוחד כי היא באמת היתה פעם אופה קטנה.\n\n\nמצאתי שם מתכון לבצק שמרים וקיבלתי ממנה רשות לעשות בו כרצוני. אז שיחקתי איתו קצת ויצאו לי עוגות גבינה רכות, מתקתקות שעושות ריח של בית וחשק לתה. אתם עוד תשמעו הרבה על הבצק הזה, יש לי תחושה. אפשר כמובן לעשות בו כרצונכם, לדחוס בו כמויות לא מבוטלות של נוטלה (רצוי אחרי שקראתם את התוית הקטנה שמאחור ואתם לגמרי מודעים למה שיש בפנים) או פרג או קינמון-סוכר-אגוזים ולטענת בעלת הבית, אפילו תפוחים. וגם אם אתם לא בעניין של עוגה- \nהיא\n שוה קריאה.\n\n\nנ.ב.  מישהו כאן מכיר עורך ספרותי שמחפש את הכשרון הבא?!\n\n\n\n\nאני מצרפת מתכון לשתי מליות, כל אחת שונה בקו הסיום בשל השוני במרקם ובאופי הגבינה:\n\n\n\n\nה\nריקוטה\n מניבה עוגה שבה הגבינה נבלעת כמעט לגמרי בבצק\n\n\nיש ביסים שהם כמו פנטונה איטלקית אוורירית כנוצה וביסים אחרים שהם לחים ומתקתקים\n\n\n\n\nגבינת השמנת והקרם פרש \nנותנים מרקם של דניש עשיר\n\n\nאני מעדיפה את ההיא. הוא מעדיף את זו. דומים בהכל אנחנו.\n\n\n\n\nכמה טיפים שימושיים עם שמרים:\n\n\nאת הבצק המוכן מניחים ככדור בקערה משומנת במעט שמן. טוב לו אם הופכים אותו קלות בקערה- ככה גם פני הכדור מקבלים שימון עדין שעוזר נגד התייבשות.\n\n\nמכסים היטב בניילון נצמד או בנייר כסף. אם יבש מאד, מגבת לחה לפעמים פשוט לא מספיקה.\n\n\nהבצק מוכן לשימוש כאשר \nהכפיל את נפחו\n. זה יכול לקחת 45 דקות ויכול גם שעתיים- תלוי מאד בחום החדר. אם קר ורוצים לזרז, מחממים קלות את התנור ומעמידים את הקערה במקום חמים מעל או ליד. אם לפתע יש משהו דחוף, מעבירים למקום קריר. אם קרה וממש צריכים ללכת – מכניסים לשקית זיפלוק משומנת מעט ומאחסנים במקרר. אחר- כך מחזירים לטמפ' החדר וממשיכים כרגיל. אם סתם הייתם שקועים במשהו והבצק עלה כמו ההיא מכובע הקסמים ועדיין לא הכנתם את המלית- יש ללחוץ עליו בעדינות עם האגרוף, ע\"מ להוציא ממנו את האויר, לכסות ולחזור אליו כשמוכנים.\n\n\nמרדדים לעלה די דק. צריך לזכור, כל העסק הזה אמור לתפוח ואתם לא רוצים שכבות הבצק עבות מדי.\n\n\n\n\n\n\nעוגות שמרים- גבינה\n\n\nמכמות הבצק הזו אני מכינה 4 עוגות בתבניות: 20*10 ס\"מ או 3 עוגות בתבניות: 21.5*11.5 ס\"מ.  בשונה \nמהמתכון המקורי\n, אני משתמשת בשמרים יבשים וגם הוספתי טיפונת שמן לבצק כי היה נדמה לי שהוא מבקש. ושזה עושה לו טוב.\n\n\n4 כוסות קמח\n\n\n1  כף שמרים יבשים (במקור 30 גר' טריים)\n\n\n1/4  1 כוסות חלב חם\n\n\n2 חלמונים\n\n\n1 ביצה\n\n\n2 כפות שמן קנולה\n\n\n1 כפית + 1/2 כוס סוכר\n\n\nממיסים את השמרים עם כפית סוכר ב-1/4 כוס חלב חם. כן, זה לא חובה עם שמרים יבשים אבל ככה אני אוהבת…\n\n\nמכניסים לקערית המיקסר את כל שאר החומרים, חוץ מכוס חלב, מוסיפים את תערובת השמרים ומתחילים לערבב (עם וו הלישה). מוסיפים את שאר החלב (ועל הדרך 'מנקים' איתו את שאריות השמרים שנדבקו לכוס ומערבבים במהירות נמוכה עד שנוצר בצק דביק מאד. מגבירים את מהירות המיקסר ולשים כארבע דקות, עד שהבצק הופך רך מאד וחלק. לא לדאוג אם הוא עדיין דביק מעט. משמנים קערה וגם את הידיים ומעבירים את הבצק לקערה. מסובבים אותו מעט, שיתכסה במעט שומן והופכים לכדור.  מכסים היטב עם נייר כסף או ניילון נצמד ומניחים במקום חמים להתפחה של בערך כשעה או עד להכפלת הנפח. בינתיים מכינים את המלית.\n\n\n\n\n\n\n \n\n\n\n\nכל המליות הן עבור 2 עוגות בלבד \nכי משעמם להכין את כולם אותו דבר. אפשר כמובן להכפיל.\n\n\nמלית ריקוטה, צימוקים וציפוי פירורים:\n  כמות שמתאימה לשתי עוגות\n\n\nמערבבים יחד ושומרים במקרר:\n\n\n400 גר' גבינת ריקוטה טריה\n\n\n1 ביצה\n\n\nחצי לימון- גרירה בלבד\n\n\n4 כפות של שקדים טחונים או אגוזי לוז טחונים\n\n\n3 כפות דחוסות סוכר חום בהיר\n\n\n1 כף קורנפלור\n\n\n*** צימוקים ופירורים מתכון בהמשך\n\n\nמלית גבינת שמנת וקרם פרש:\n      כמות שמתאימה לשתי עוגות\n\n\n200 גר' גבינת שמנת – טמפ' החדר\n\n\n1 כף גדושה ענקית של קרם פרש (או שמנת חמוצה)\n\n\n1 ביצה\n\n\n2 כפות דחוסות סכר חום בהיר\n\n\nתוך של מחצית מקל וניל או מעט תמצית וניל\n\n\nמעט גרירת לימון או תפוז\n\n\nמערבבים היטב במיקסר עד שהתערובת חלקה.\n\n\n*** צימוקים:  \n4 כפות צימוקים, 2 כפות ברנדי או קוניאק- מחממים יחד במיקרו עד שהצימוקים סופחים את כל הנוזל ונהיים רכים ותפוחים.\n\n\n*** \nפירורים:\n 1 כף חמאה, 2 כפות סוכר חום, 2 כפות גדושות קמח, מעט קינמון-  מועכים את החמאה והסוכר לגושישים קטנים. מוסיפים קמח וקינמון ולשים לוחצים לגושישים. שומרים במקרר.\n\n\nהפירורים אינם חובה. הצימוקים מוסיפים המון אז לא לוותר!\n\n\nמחלקים את הבצק לשלושה או ארבעה חלקים ומרדדים לעלה די דק. מדדתי עבור מי מכם שאינו שולט עדיין בחומר הנלמד: כשהכנתי 4 עוגות רידדתי כל עלה לבערך 20*35 ס\"מ. כשהכנתי 3 עוגות רידדתי כל גוש לבערך 22*42 ס\"מ (לגדלי תבניות הסתכלו מתחת לכותרת המתכון).\n\n\nמחממים תנור ל- 180 מעלות צלסיוס.\n\n\nמורחים גבינה בנדיבות, מפזרים מחצית מהצימוקים, מגלגלים, סוגרים קצוות. אם אתם רוצים בדיוק כמו שלי: חותכים את צינור הבצק לשניים לאורכו ואז קולעים את שני החלקים זה בזה. ברדק רציני. כשאתם מקללים אותי בשלב הזה, תזכרו שהפעם אמא שלי ממש לא אשמה בכלום. ועוד זכרו- שבסוף יהיה טוב. מעבירים איכשהו לתבנית, מכסים ומתפיחים 30 דקות במקום נעים. אם הכנתם פירורים- זה הזמן לפזר מעל. אם לא, לא. אופים 35-40 דקות ומצננים.\n\n\n\n\n \n\n\n\n\nחג שמח!\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/10/23/choc-yeast-cake/": ".\n\n\n\n\n 'תקופת אפיה' היא יצור ממזרי ושתלטן כמו תקופות מעבר או תקופות מבחנים\n\n\nהיא באה פתאום בסערה ותוקפת אותך מאחור כשאת לא מוכנה, גורמת לך לרצות ללוש ולגלגל בצקים רכים כל יום כל היום ומביאה אצלך כמיהה אינסופית לריחות של חמאה וקינמון, שוקולד ותבלינים. נסי להתנגד לה והיא רק תציק יותר. לכן הדרך הנכונה איתה היא להכנע, להצטייד בהרבה חמאה וסוכר ופשוט לזרום\n\n\n   –   –   –  \n\n\n\n\n\n\n\n\n\n\n–   –   –\n\n\n\n\nעוגת שמרים שוקולד\n      2 עוגות\n\n\nכמה שאלו רכות, חמימות וריחניות- זה כאילו שעוגה יכולה לחבק!\n\n\n * הרבה מבצקי השמרים מרויחים משהות ארוכה במקרר אבל אני חסרת סבלנות שכמותי ולא תמיד מתוכננת מספיק לעניין. אם אתם מזן אחר- ניתן להכין מראש ולשמור במקרר ללילה. במקרה כזה, יש להוציא את הבצק מראש ולתת לו לחזור לטמפרטורת החדר לפני הרידוד.\n\n\n * טיפים מפורטים יותר למתחילי שמרים תמצאו \nכאן\n.\n\n\n* העוגות עצמן אינן מתוקות מאד והציפוי הפשוט מוסיף את המתיקות הנוספת שדרושה להן וגם לחות למרקם, שעוזרת להן להיות נהדרות גם ביום-יומיים שאחרי האפיה.\n\n\n*\nבעקבות התגובה של גל- הוספתי אפשרות של המרת החמאה שבמלית לשמן קוקוס- יוצא מעולה בהחלט.\n\n\n.\nלבצק:\n\n\n3/4 כוס חלב חמים\n\n\n1/2 כף שמרים יבשים\n\n\n1 כפית סוכר\n\n\n1/3  1 כוסות קמח כוסמין מלא\n\n\n1/3  1 כוסות קמח רגיל  (+ עוד במידה והבצק דביק מדי)\n\n\n3 כפות סוכר\n\n\n1/4 כוס שמן-זית עדין\n\n\n1 ביצה\n\n\n1/4 כפית מלח\n\n\nמערבבים היטב את השמרים וכפית הסוכר בחלב החמים ונותנים לעמוד בצד.\n\n\nמעבירים את שני הקמחים והסוכר לקערת מיקסר ומערבבים יחד. יוצרים גומה במרכז תערובת הקמח ומוסיפים לתוכה: ביצה, שמן-זית ותערובת חלב-שמרים. בעזרת וו הלישה מערבבים את החומרים יחד עד לקבלת בצק דביק ומוסיפים את המלח. לשים מעט ומחליטים האם יש צורך בתוספת של קמח או שלא: לוקחים חתיכת בצק קטנטנה ומגלגלים מעט בין הידיים. אם הבצק אינו מתאחד לכדי כדור אלא נמרח, מוסיפים מעט קמח (בפעם או פעמיים) , ממשיכים ללוש ובודקים שנית. רצוי שלא להוסיף יותר מדי קמח בכדי שהבצק לא יהיה יבשושי לאחר האפיה.\n\n\nלשים את הבצק כחמש דקות במהירות בינונית עד לקבלת בצק רך וחלק. משאירים לתפוח בקערה מכוסה (נייר כסף מצוין כאן) כשעה- שעתיים עד שהבצק מכפיל את נפחו.\n\n\nלמלית:\n\n\n 100 גרם חמאה רכה (\nאו\n שמן קוקוס בכמות זהה + 4 כפות קמח שקדים)\n\n\n1/2 כוס דחוסה סוכר חום כהה\n\n\n3 כפות גדושות קקאו\n\n\n1 כפית קינמון\n\n\n*  100 גרם שוקולד מריר קצוץ\n\n\nמערבבים יחד: חמאה, סוכר, קקאו וקינמון.\n\n\nמחלקים את הבצק לשני חלקים שוים. מרדדים כל חלק למלבן דק בגודל 30*40 ס\"מ. מורחים במחצית ממלית השוקולד ומפזרים מעל מחצית מהשוקולד הקצוץ. מגלגלים לנחש ארוך. (40 ס\"מ)\n\n\nחותכים לשמונה חלקים שוים. מעמידים כל חלק על ראשו החתוך- אלו השושנים שלכם!\n\n\nמצופפים יחד בתבנית מאורכת ומשומנת עם מעט מרווח בין שושנה אחת לשניה (הסידור תלוי בגודל התבנית כמובן. שימו לב לתמונה מעל)\n\n\nחוזרים על הפעולה עם מחצית הבצק והמלית שנותרו.\n\n\nמכסים במגבת ונותנים לעוגות לתפוח כחצי שעה במקום חמים.\n\n\nמחממים תנור ל- 180 מעלות צלסיוס/350 פרנהייט.\n\n\nאופים כחצי שעה או עד שהעוגות שחומות. נותנים להן להתקרר ובינתיים מכינים את הציפוי.\n\n\nלציפוי:\n\n\n1/4 כוס חלב\n\n\n2 כפות סוכר\n\n\nמביאים לרתיחה בסיר קטן ומערבבים היטב עד שהסוכר נמס לגמרי. יוצקים מעל לכל שושנה כף מהחלב המתוק.\n\n\n–   –   –\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/11/16/princeton-cake/": "There are only two ways to live your life. One is as though nothing is a miracle. The other is as though everything is a miracle  \n\n\nבשלב מסוים בחיים, קיבל האיש הזמנה לבקר שנה \nבמכון המחקר\n בו ישב אלברט איינשטיין מעת שהגיע לארה\"ב ועד ליום מותו. הוא חשב (האיש, לא איינשטיין) שזה רעיון מ ע ו ל ה ומיותר לציין שאני לא חלקתי איתו את קסם המחשבה. המקום, כך עודכנתי, ניצב בעיבו של יער גדול בחור הזה הקרוי \nפרינסטון\n, ויש בו גן ילדים, חדר אוכל, גן משחקים ודירות תואמות קומפלט לכל משפחה. האיש טען גן עדן ואילו אני התעקשתי גטו. אמרתי גם 'בשום פנים ואופן לא'.\n\n\n \n\n\n \nIt's not that I'm so smart , it's just that I stay with problems longer   \n\n\n \nבחודשים הבאים כמו בסרטים המצוירים של ה'לוני טונס',  הוא הופיע מאחורי מלפני ומצדדי בכל דקה נתונה  – הוא הציץ מעבר לכתפי במראה של דלת ארון האמבטיה (\"זו תהיה חויה לכל המשפחה\"),  מאחורי כל דלת בבית (\" הזדמנות חד-פעמית, אני אומר לך!\") ועקב אחרי ברחבי הבית יחד עם השניים האחרים (\"אי אפשר להגיד לא להצעה שכזו…\")\n\n\n \n\n\n \nThe only real valuable thing in life is intuition\n\n\nבטח שאפשר אמרתי- הנה, תראה\n\n\n \n\n\nIf the facts don't fit the theory, change the facts\n\n\n \nשלושה חודשים עמדתי בפרץ והתעקשתי שעל גופתי  המתה. בחודש הרביעי התחלתי לארוז\n. \n\n\n \n\n\n  \n\n\n \nעד ליום הזה, שש שנים אחרי, השנה הזו בפרינסטון נדמת לי כחלום. היתה או לא?! היתה. בשביל זה יש תמונות. האמת היא, שבגללן בכלל נכתב כל הפוסט הזה מלכתחילה- מראשית הביסים חיכיתי להזדמנות הנכונה. עוד מעט שנתיים ולא הגיעה, אז החלטתי לצור אותה\n\n\n \n \n\n\n\n\n\n\n\n\n\n\n\n\nThe secret to creativity is knowing how to hide your sources \n\n\nאיך שהגענו ידעתי שזה הולך להיות אחד מהדברים שאחזור איתם- עונות. בדרך לסופרמרקט\n\n\nותמונות שלהן- בדיוק כמו שראיתי אצל שירה וגיורא\n\n\nWhen you sit with a nice girl for two hours, it seems like two minutes. When you sit on a hot stove for two minutes, it seems like two hours-  that's \nrelativity\n\n\nואני אומרת- יחסית לחיים שלמים, מה זו שנה\n\n\nחוץ מהתמונות יש גם את אורית המשוררת שגרה בקומפלט שממול,  את העבודה ב'בושון', את זכרון הרגע של ההוא האמיתי מ'נפלאות התבונה' ואת יותי שחזר איתנו הביתה בבטן האוניה.\n\n\nוזו, שגם חזרה איתנו-\n\n\n\n\n\n\nעוגת שקדים, פיסטוקים\n ומי ורדים    Nigel Slater\n\n\nעוגה דחוסה ועשירה, עם מרקם מרציפני שממש דורשת תה עם נענע.\n\n\nוגם דורשת, שש שנים אחרי, שאמצא לה מקבילה עם שמן זית – \nמצאתי! \n\n\n* מיכל אחת חמודה סיפרה שהיא מכינה אותה שנים עם 1/4 כוס קמח אורז במקום הקמח והיא יוצאת נהדר, \nללא גלוטן ומתאימה לפסח!\n\n\n250 גר' חמאה\n\n\n250 גר' סוכר\n\n\n3 ביצים\n\n\n100 גר' פיסטוקים\n\n\n100 גר' שקדים טחונים (קמח שקדים)\n\n\n1 תפוז- גרידה ומיץ\n\n\n1 כפית מי ורדים\n\n\n60 גר' קמח (או 1/4 כוס קמח אורז- לאופציה נטולת גלוטן)\n\n\nמחממים תנור ל- 160 מעלות צלסיוס/ 300 פרנהייט.\n\n\nמשמנים ומרפדים בנייר תחתית תבנית עגולה 22 ס\"מ.\n\n\nבמיקסר מקציפים היטב חמאה וסוכר כ- חמש דקות, עד שהתערובת חלקה ואורירית. מוסיפים את הביצים אחת אחת- מקפידים על ערבוב מלא בבלילה בטרם מוסיפים את הבאה בתור.\n\n\nמרסקים את הפיסטוקים במעבד מזון להכי קטן שניתן ומוסיפים עם השקדים הטחונים ומי הורדים לתערובת החמאה. מוסיפים את גרידת ומיץ התפוז ולבסוף את הקמח. בשלב הזה כדאי לערבב מעט ככל הניתן. מעבירים לתבנית ואופים כשעה. (הערה: לפעמים העוגה דורשת זמן אפיה ארוך יותר, כמעט שעה וחצי. לא להבהל- בודקים עם קיסם ואופים עד שהוא יוצא ממרכזה יבש). מצננים.\n\n\nניתן להגיש כך עם יוגורט טבעי מסוכר מעט  ואפשר גם ציפוי סוכר:\n\n\n100 גר' אבקת סוכר\n\n\n2 כפות מיץ לימון\n\n\nמערבבים היטב עד שמתקבל קרם חלק. צריך להיות מאד סמיך אך עדיין דליל מספיק בכדי להזליף על העוגה. אפשר להוסיף אבקת סוכר או מיץ לימון כנדרש.\n\n\nמזליפים ומורחים על העוגה.\n\n\n\n\nואחד אחרון, עליו אני שוקדת בימים אלו ויש תחושה באויר שעם הפה שלי לדרעון עולם:\n\n\nIf A equals success, then the formula is     A =  X + Y + Z    \n\n\nX  is work.  Y  is play.  Z  is keep your mouth shut    \n\n\nAlbert Einstein–\n\n\n*  הציטוטים, כמו גם תורת היחסות שייכים ל\nאלברט איינשטיין\n\n\nל\n\n\n\n\nאהבתי\n \nטוען...\n\n\n\n\nקשור",
  "https://bissim.com/2016/04/14/rose-water-cake/": ".\n\n\nאת \nעוגת הפיסטוק ומי הורדים\n, אחת האהובות עלי בכל הזמנים, אני מתכננת כבר שנים להקליל ולפשט מתועפות החמאה. והנה יומולדת עגול של חברה הגיע וסיפק את התמריץ הדרוש- הופ, הפשלתי שרוולים ויצאתי למשימה. מסתבר שהססמאות שאני מפריחה לכל עבר הילדים שלי עובדות: כשרוצים- יכולים!\n\n\nזוהי עוגה ענוגה שכולה רכות וניחוחות של ורדים, פיסטוק ותפוז. ויש לה אופי משלה לזותי- לפעמים אורירית ועננית ולפעמים דחוסה ומרציפנית במרכזה.\n\n\nממני אליכם, מספיק זמן לפני החג בכדי שתוכלו להתנסות-\n\n\n.\n\n\nחג שמח שיהיה!\n\n\nותאכלו משהו \n\n\n\n\n\n\n\n\n\n\n\n\nעוגת פיסטוק ומי ורדים \n/ הגרסה הקלילה שלי- \nמתאימה לפסח!\n\n\nללא גלוטן וללא חמאה אבל עדיין נפלאה ומרציפנית!\n\n\nמאחר ואין בעוגה קמח, יש לקבל בהבנה צניחה קלה במרכז לאחר האפיה.\n\n\nמי ורדים\n– בשוק תמצאו סוגים שונים בריכוזים שונים וכולם נושאים את השם מי ורדים. יש כאלו דלילים שטעמם קליל ויש כאלו (כמו הבקבוקון הקטן שקניתי בשוק מחנה יהודה) שטיפה אחת או שתיים מהם זה המון. שימו לב והוסיפו בהתאם.\n\n\n.\n\n\n3 ביצים\n\n\n1/2 כוס סוכר\n\n\n1 תפוז- גרירה ומיץ\n\n\n1/2 כוס שמן-זית צעיר\n\n\nכמה טיפות של מי ורדים\n\n\n3/4 כוס פיסטוקים קלויים וקלופים\n\n\n1 כוס קמח שקדים (שקדים טחונים)\n\n\n.\n\n\nמחממים תנור ל- 170 מעלות צלסיוס/ 330 פרנהייט. משמנים ומרפדים את תחתיתה של תבנית מאורכת.\n\n\nמקציפים את הביצים והסוכר במיקסר, כחמש דקות.\n\n\nבינתיים טוחנים את הפיסטוקים והשקדים הטחונים יחד (כן השקדים טחונים אבל הם יעזרו לפיסטוק להטחן היטב) עד לקבלת תערובת אחידה ודקה.\n\n\nכתערובת הביצים תפוחה ובהירה, מוסיפים את גרירת ומיץ התפוז, שמן הזית ומי הורדים ומערבבים היטב. מוסיפים את תערובת הפיסטוק-שקדים ומערבבים יחד כדקה.\n\n\nמעבירים לתבנית המשומנת ואופים כ- 70 דקות או עד שהעוגה יציבה במרכזה וקיסם יוצא נקי . גם אם היא טיפל'ה מקומטת בצדדים, לא נבהלים- היא שווה בטעם!\n\n\nמצננים והופכים אותה על גבי צלחת נאה, כך שחלקה העליון פונה מטה- כך יש משטח ישר ונאה למריחת הציפוי.\n\n\n.\n\n\nלציפוי:\n\n\n1 כוס אבקת סוכר\n\n\nמיץ מ- 1/2 תפוז\n\n\nמערבבים היטב את אבקת הסוכר עם המיץ.  מרקם הציפוי צריך להיות כשל יוגורט סמיך ולכן אם נדמה לכם שהציפוי דליל מדי, הוסיפו מעט אבקת סוכר, ערבבו ובידקו שוב. ציפוי כזה הוא דבר פשוט אבל רגיש: כשדליל, אינו מתקשה מאד, כשסמיך- קשה למרוח.\n\n\nמורחים את הציפוי על גבי העוגה (אפשר לקשט בעלעלי ורדים  מיובשים) ונותנים לציפוי להתייצב.\n\n\n\n\n.\n.\n\n\n*\n\n\n \n\n\nנ.ב.\n \n אם אנחנו בעניין מי ורדים- ממליצה בחום ובאהבת אמת על  \nצ'אי הורדים המעולה של ויסוצקי,\n כולו קסם של ניחוח וטעם. (פעם סחבתי אותו ביבוא ישיר מהארץ, היום ניתן למצוא אונליין)\n\n\nועוד נ.ב. \n \nמיכל אהובתי במכירה מיוחדת לפסח!\n (הרבה מהכלים המצולמים בבלוג הם שלה- למשל צלחת העוגה הזו וקערית הפסטה שבפוסט הקודם)\n\n\n \n\n\n\n\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/02/05/corn-cake/": "/\n\n\n\n\n/\n\n\nאז מה מיוחד בה? דיתי שאלה אותי בעודה פורסת לעצמה חתיכה מהעוגה. \nשום דבר, היא טעימה\n.\n\n\nלא, אבל מה מיוחד בה? היא התעקשה שוב, הקמח? מה???\n\n\nואז הבנתי שנהייתי פ י ל י ס גלזר!\n\n\nלא מי יודע מה בריאותית, לא מי יודע מה יפה.\n\n\nפשוט טעימה מהסוג הביתי והמבושם.\n\n\nוזהו.\n\n\n\n\n \n\n\n\n\nעוגת קמח תירס תפוזית\n/   מרתה סטוארט ויה אחותי עם מעט שינויים\n\n\nבוחשים בזריזות ומקבלים ניחוחות תפוזיים, קראנצ'יות נפלאה של פיתפותי תירס וקראסט שחום ופריך.\n\n\nהתות הינו הוספה עצמית ולכן אם לא בא או לא בעונה- \nיצא מצוין בלי\n. אם כן תות- פרוסות דקיקות ישמרו מקומן למעלה ואילו עבות, ישקעו לתוך העוגה ויקבלו מרקם וטעם של ריבת תות. אני אישית אוהבת את האופציה הראשונה יותר.\n\n\n1/2 כוס שמן-זית\n\n\n2 ביצים\n\n\n1 כוס סוכר +2 כפות\n\n\nגרירת קליפה של תפוז שלם\n\n\n1/2 כוס מיץ תפוזים סחוט טרי\n\n\n1/4  1 כוסות קמח\n\n\n1/2 כוס קמח תירס דק\n\n\n2 כפיות אבקת אפיה\n\n\n2/3 כפית מלח (לא טעות)\n\n\nמחממים תנור ל- 200 מעלות צלסיוס/ 375 פרנהייט\n\n\nמשמנים תבנית מאורכת ו'מסכרים' אותה מעט- מפזרים סוכר בעדינות והופכים מעל לכיור בכדי שיתרת הסוכר תצא.\n\n\nבקערה גדולה מערבבים: שמן-זית, ביצים, מיץ וגרירת תפוזים וכוס סוכר. בקערה נפרדת מערבבים את כל החומרים היבשים ומאחדים יחד בערבוב נאה.\n\n\nמעבירים את התערובת לתבנית וזורים מעל את 2 כפות הסוכר.\n\n\n* אם משתמשים בתותים או בכל פרי אחר, מערבבים את פרוסות הפרי עם 2 כפות הסוכר ומפזרים בעדינות מעל לתערובת העוגה.\n\n\nאופים כ- 40 דקות או עד שהעוגה שחומה למדי וקיסם יוצא נקי ויבש.\n\n\nהכי טעימה מעט חמימה מן התנור.\n\n\n\n\n.\n\n\n\n\n.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/12/19/strawberries-cream-cake/": ".\n\n\n\n\nכשאני רוצה להפניק את הילדים שלי – זו העוגה!\n\n\nכי אין אבל אין מי שלא מתנמס קצת מטעמים פשוטים של תותים בקצפת באדום ולבן\n\n\n.\n\n\n\n\n\n\n\n\n  \n\n\n\n\n\n\n.\n\n\n   .   .   .   .  \n וכשצריך אותה באלגנט, אפשר פירות יער   \n.   .   .  .   \n\n\n.\n\n\n\n\n\n\n.\n\n\n  \n.  \n \n.\n   .   . \nוכשמסתיימת העונה, אפשר פירות אחרים   \n.   .   .   .\n\n\n.\n\n\n\n\n  .   .   .   .\n\n\n\n\n.\n\n\n\n\nעוגת תותים בשמנת\n      תבנית 24 ס\"מ\n\n\n\n\n– זו עוגה פשוטה וממש לא מתוקה. אם אתם מחובבי המתוק, הוסיפו מעט סוכר לפירות/לקצפת.\n\n\n– תרגישו חופשי לאלתר עם פירות שונים והוספת טעם לעוגה עצמה- ליקרים, גרירת תפוז או לימון ועוד..\n\n\n– אפשר לערבב בשכבת הקצפת הפנימית מחית פירות או פירות קצוצים ואפשר להשאיר קצפת פשוטה.\n\n\n \n\n\n3 ביצים – מופרדות\n\n\n1 כוס סוכר\n\n\n1/3 כוס שמן צמחי (שמן זרעי ענבים הוא יופי לעוגות)\n\n\n1 כוס חלב\n\n\n2 כפיות תמצית וניל ו/או 2 כפות ברנדי\n\n\n1/2  1 כוס קמח\n\n\n2 כפיות גדושות אבקת אפיה\n\n\n. \n\n\nכ- 200 גרם תותים- שטופים ונקיים\n\n\n2 כפות סוכר\n\n\n. \n\n\nו כוס שמנת מתוקה לקצפת\n\n\n2 כפות אבקת סוכר\n\n\nכ- 200-300  גרם תותים- שטופים ונקיים\n\n\n. \n\n\nמרפדים תבנית עגולה  24 ס\"מ/ \"9 בנייר אפיה ומשמנים את דפנותיה. מחממים תנור ל- 180 מעלות צלסיוס/350 פרנהייט.\n\n\nמכינים את העוגה:\n בקערה גדולה מערבבים יחד חלמונים, שמן, חלב ונותני טעם.\n\n\nמקציפים את החלבונים במיקסר ולאחר ששינו צבעם ללבנבן וקיבלו נפח, מוסיפים לאט ובהדרגה את הסוכר. מקציפים עד לקבלת קצף יציב ומבריק.\n\n\nבינתיים, מנפים לקערת החלמונים והחלב את הקמח ואבקת האפיה ומערבבים יחד. כשהקצף מוכן, מקפלים אותו בעדינות יחד עם תערובת החלמונים והקמח, עד לקבלת בלילה אחידה.\n\n\nיוצקים לתבנית המשומנת ואופים כ- 40 דקות או עד שקצה קיסם יוצא יבש. מצננים. בעזרת סכין משוננת וארוכה, חוצים את העוגה לשניים. מעבירים בעדינות את החצי העליון על גבי צלחת נפרדת (דרך פשוטה היא להניח צלחת רחבה על גבי העוגה, להכניס יד פשוקה בין שתי השכבות ולהרים בעדינות תוך כדי היפוך הצלחת).\n\n\nמכינים את מחית התותים:\n מרסקים יחד את התותים עם הסוכר עד לקבלת רסק אחיד. מפזרים את המחית בנדיבות על גבי העוגה, חצי אחד או שניהם, מה שבא.\n\n\nמקציפים את השמנת המתוקה עם אבקת הסוכר, עד לקבלת קצפת יציבה. מורחים כ-1/3 מכמות הקצפת על המחצית תחתונה של העוגה. אפשר לפזר חתיכות פרי, אפשר לערבב את הקצפת עם מעט מחית, אפשר להשאירה כך.\n\n\nהופכים את החצי השני של העוגה למקומו מעל לקצפת, לוחצים מעט עם הידיים בכדי לישב בנחת במקומו ומורחים את שארית הקצפת מעל.\n\n\nפורסים את התותים ומניחים אותם בסדר מופתי או בבלגאן גדול על גבי העוגה. עניין למחשבה: הסדר המופתי נאה לעין אך מקשה מאד בחיתוך.\n\n\nהעוגה צריכה כמה שעות במקרר בכדי להתייצב על עצמה ולהבין מה קורה. אפשר כמובן כמו חיות ביתי לאכול אותה מיד ולהנות מהתפרקות מערכות כללית.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/07/22/orangecak/": "10 סיבות לשמוח בישראל:\n \n\n\n1. לילדים שלך יש משפחה. מוטרפת לרוב אבל משפחה.\n\n\n2. לכל מי שעסוק בלרחם על עצמו שהחופש הגדול הוא כל- כך גדול הנה עובדה: החופש הגדול כאן הוא \nחודשיים וחצי\n!\n\n\n3. השווארמה.\n\n\n4. וכי מה תאמרו על זה-\n\n\n\n\nפסיפלורה \nאחת\n– $2.89 !!!\n\n\n5. (טוב נו, זה שוב הילדים…) הילדים שלך יכולים לרוץ בים ערומים כביום היוולדם ואף אחד לא יחשוב שזה 'לא פוליטיקלי קורקט'.\n\n\n6. הפאלאפל. והשווארמה, כבר אמרתי?! \n\n\n7. \nla gaterie\n.\n\n\n   ללכת בדחיפות. לא ללכת, לרוץ. קרואסונים אלוהיים שבבטן שלהם שמים לכם נקניק (שנקין לא עלינו), גבינה (גאודה עזים) וביצה עלומה. פריך, חמאתי והו.. כמה טעים. \n\n\nוגם  \nשילה \n– בן יהודה 182, תל אביב- שהיתה המסעדה הכי טעימה בביקור הזה. שני מטר מהקרואסונים ההרסניים.\n\n\n   ותודות למשפ' יואלי הצעירה על שני אלו.\n\n\n8. חברים עם עבר.\n\n\n9. החברות של הילדה שלך לא אומרות :\" oh my gosh\", אלא מקללות בערבית מדוברת. שפה יפה הערבית.\n\n\n10. \nבר לחם\n שליד ההורים. להתחיל שם את הבוקר זה להתחיל אותו יפה. (האם טעמתם את הבריוש המקסים הזה עם המילוי הנוזלי?)\n\n\n \n\n\n\n\n \n\n\nועוד משהו שוה מהביקור בארץ זבת השניצלים והפתיתים:\n\n\nעוגת התפוזים של מזל (של ענת)\n       2 תבניות מאורכות\n\n\n\n\nהעוגה של מזל היא מזל נאחס, למה עד שלא גומרים אותה לא עוזבים. יש בה משהו קליל ולא מעיק והרגשה ' שרק עוד פרוסה אחת לא תזיק…'\n\n\nצריך להזהר לא ליבש אותה וגם לא לאכול אותה מיד. כמו האנשים האלו שצריכים זמן כדי להפתח, כך גם היא. והיא הכי טעימה אחרי הקפאה- כך ענת אמרה. והיא כנראה יודעת…\n\n\n4 ביצים- מופרדות\n\n\n1/2  1 כוסות סוכר\n\n\n1/2 כוס שמן קנולה\n\n\n3/4 כוס מיץ תפוזים\n\n\nקליפה מגוררת מ-1 תפוז\n\n\n1 כפית תמצית וניל\n\n\nכמה טיפות מיץ לימון\n\n\n1 כף גדושה אבקת אפיה (שזה שקית אחת)\n\n\n2 כוסות קמח\n\n\nמחממים תנור ל-180 מעלות צלסיוס\\ 350 פרנהייט.\n\n\nמערבבים נוזלים עם חלמונים.\n\n\nמערבבים חומרים יבשים יחד.\n\n\nמערבבים יחד.\n\n\nמקציפים חלבונים לקצף יציב ומקפלים בעדינות פנימה.\n\n\nמחלקים בין שתי תבניות 'אינגליש קייק' משומנות. (אני מההרגל תמיד גם מפזרת סוכר)\n\n\nאופים  בין 20 ל-30 דקות או עד אשר קיסם יוצא יבש.\n\n\nמניחים על השיש נייר אפיה והופכים עליו את העוגות. הן נשארות הפוכות עד שמתקררות.\n\n\nמזל אומרת שככה האדים נקלעים בפנים והעוגות יוצאות לחות. היא גם טענה בגאוה, שככה החלק העליון של העוגה יוצא רטוב ולא כמו 'אצל כולם' הלמטה…\n\n\nולציפוי:\n\n\n100 גר. אבקת סוכר +1 כפית תמצית וניל+ 2 כפות מיץ לימון ואם צריך אז עוד כמה טיפות מים.. מערבבים הכל היטב ומצפים.\n\n\n\n\n \n\n\n\n\n \n\n\n\n\n \n\n\n\n\nועוד קטנה בנוגע לתגובות-\n\n\nאמרו לי לא 'קולי' לענות כל הזמן.\n\n\nאבל איך אפשר לא לענות לנויה, שאני בכלל בכלל לא מכירה אבל שגורמת ללב שלי לגרגר כל פעם מחדש?!",
  "https://bissim.com/2014/12/04/orange-cake/": ".\n\n\n\n\n *  *  *\n\n\nעץ התפוז הותיק שלנו הוא מראה מלבב בירוק ונקודות עליזות של כתום מבצבצות בין עליו.\n\n\nהוא משמח גם אם תפוזיו אינם הדבר הכי מתוק ועסיסי שברא הטבע, כי כמו שאומר השכן הבשלן מעברו של הרחוב על הארטישוקים היפים שגדלים לו בגינה: 'אלו הם כדי לעשות כיף בעיניים. את אלו שאוכלים אני קונה בחנות'.\n\n\nעונת התפוזים ממש כאן, כתומה ועסיסית בקליפה מבהיקה. היא מזכירה לי אמא שקראה להם 'תפוחי זהב' ואבא שקלף בעדינות מחושבת תפוזים יבשים ומושלמים. וגם שישיות בצלחת שמוצצים וקורעים עם שיניים או קוביות קלופות למפונקים שאוכלים עם מזלג.\n\n\n *  *  *\n\n\n\n\n\n\n*  *  *\n\n\nקליפות תפוז מסוכרות\n הן אוצר קטן ומקסים בארון המטבח- ביס רענן בשעת משבר, קינוח זריז בליווי שוקולד מריר ומשובח ותה ותוספת נהדרת לעוגות בחושות.\n\n\n*  *  *\n\n\n\n\nעוגת תפוזים נהדרת        \nתבנית מאורכת\n\n\nאת העוגה הזו בחשתי פעמים רבות עד שנהיתה בדיוק מה שרציתי- רכה, עדינה וטעימה.\n\n\nאפשר להשאיר אותה פשוטה ונאוה וגם להעניק לה תחכום קל של נצנוצי ירוק וטעם עדין של משהו לא מוכר, העניין הוא במינונים. עשרה עלי נענע שנקצצו דקיק לא משפיעים על הטעם במיוחד אבל מקסימים במראה. מעט רוזמרין או תימין קצוצים נוסו בהצלחה וגם לבנדר- אבל ממנו תזהרו שלא יהיה בהמונים אחרת מתקבל טעם של סבון.\n\n\nאפשר לותר על עניין התפוז ולהפוך אותה למשהו אחר- יום אחד החלפתי את מיץ התפוז לשוט של קפה והשלמת חלב והורדתי את גרירת התפוז. הוספתי 1/2 כפית הל ויצאה עוגת קפה-הל חמודה. אם יוצא לכם משהו מעניין -אנא ספרו!\n\n\n*  *  *\n\n\n2 ביצים\n\n\n1/2 כוס מעוגלת סוכר\n\n\n2 תפוזים- גרירת קליפה\n\n\n1 כפית תמצית וניל\n\n\n1/2 כוס מיץ תפוז סחוט טרי (לא מסונן- חתיכות פרי מתקבלות  בברכה!)\n\n\n10 עלי נענע טריה- קצוצים דק\n\n\n1/3 כוס שמן זית\n\n\n2 כפות קליפות תפוז מסוכרות- לא חובה אבל כל כך רצוי\n\n\n1 כוס קמח\n\n\n1/2  1 כפית אבקת אפיה\n\n\n1/4 כוס שקדים טחונים (קמח שקדים)\n\n\nמחממים תנור ל- 180 מעלות צלסיוס/350 פרנהייט.\n\n\nמשמנים תבנית מאורכת ומרפדים את תחתיתה בנייר אפיה. אפשר לפדר את התבנית בסוכר- זה יתן שכבה חיצונית מתקתקה.\n\n\nמקציפים את הביצים והסוכר כחמש- שש-שבע דקות ובינתיים מגררים את קליפות התפוזים ומוסיפים גם אותן למיקסר. כשהתערובת תפוחה וסמיכה, מוסיפים תמצית וניל, מיץ תפוז, גרירה (וקליפות מסוכרות אם יש), נענע ושמן-זית ומערבבים יחד. מנפים את הקמח ואבקת האפיה ומוסיפים לתערבות יחד עם קמח השקדים. מערבבים יחד רק עד שהעיסה אחידה ומעבירים לתבנית.\n\n\nאופים כ- 25 דקות או עד שקיסם ארוך יוצא יבש עם כמה פירורים ממרכז העוגה.  שימו לב \nלא לאפות יותר מדי\n בכדי שלא ליבש אותה!\n\n\nמצננים ומפדרים באבקת סוכר, אם רוצים.\n\n\n*  *  *\n\n\n\n\nואיך אפשר בלי אלו, ששולטטטטייםםםם\n\n\n*  *  *\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/10/orangepearcake/": "העונה הזו, בה הכל נראה שקט, כמעט ריק – מתעתעת. אם מסתכלים היטב מקרוב רואים סימנים קטנים של שינויים גדולים שעומדים לקרות. כמו בהרבה מקרים, הלפני הזה מרגש כמעט כמו העצמו.\n\n\n\n\n\n\n\n\n\n\n\n\n\n\nבמסגרת העונה, תפוזים אחרונים של חורף.\n\n\nמאז נשביתי בקסמו של שמן- הזית באפיה, אני עורכת איתו ניסויים. יש בשמן הזה משהו שמוסיף לעוגות יותר אופי ועסיסיות משמן קנולה ולא משאיר את טעם הלואי שיש לשני לפעמים. כמובן שיש לבחור בשמן- זית צעיר ורענן. אלו המרירים לא ייטיבו עם עוגה, כך אני חוששת.  את העוגה הזו רקחתי לפני כמה חודשים והיא מקסימה להפליא. יש בה תפוז בכל צורה שהיא: מיץ, גרירה, קליפה מסוכרת וגם מי פריחת התפוז. גם אם אין לכם את השניים האחרונים- היא תשרוד, רק שבפשטות גדולה יותר.\n\n\n\n\n\n\nעוגת תפוזים ואגס משמחת\n   שימו לב- העוגה קטנה!\n\n\n2 ביצים\n\n\n1 כוס סוכר חום – לא דחוס\n\n\n1/2 כוס שמן- זית עדין בטעמו\n\n\n1/2 כוס קמח שקדים (ואל תתחילו להתבכיין- ראיתי את זה בסופרים בארץ!)\n\n\n1 כוס קמח רגיל + 1 כפית אבקת אפיה- לנפות יחד\n\n\nגרירה מתפוז שלם\n\n\nמיץ מחצי תפוז\n\n\nחופן של \nקליפות תפוז \nמסוכרות קצוץ דק דק\n\n\n2 כפיות מי זהר (מי פריחת ההדרים) או כפית ליקר תפוזים (גרנד-מרנייר)\n\n\nו אגס גדול מגורר על קליפתו (בערך כוס)\n\n\nמחממים תנור ל- 180 מעלות צלסיוס/ 350 פרנהייט. משמנים דפנות תבנית עגולה \n16 ס\"מ\n + שכבת סוכר או קמח דקיקה ומרפדים את התחתית בנייר אפיה.\n\n\nמקציפים ביצים וסוכר כ- 5 דקות, עד לקבלת תערובת בהירה ותפוחה. מוסיפים את השמן ומקציפים עוד 2-3 דקות.\n\n\nמוסיפים את התפוז על כל צורותיו ואת האגס המגורר ומערבבים לבלילה אחידה. מוסיפים את קמח השקדים ומערבבים עד שנבלע לגמרי. מוסיפים את הקמח הרגיל, מערבבים מעט- עד לאחיד ומעבירים לתבנית. אופים כשעה או עד אשר קיסם יוצא יבש. \n\n\nזיגוג:\n לא ממש מתכון עם כמויות\n\n\nמכינים לאחר שהעוגה הצטננה לחלוטין אחרת זה מתקשה ולא ניתן לשמוש-\n\n\nבערך 3/4 כוס אבקת סוכר\n\n\nמיץ מתפוז או תפוז דם שהופך את הזיגוג לורדרד.\n\n\nמתחילים לטפטף כל פעם כמה טיפות ולערבב היטב עד לחלק לגמרי. המטרה היא לצור עיסה סמיכה שנתנת למריחה. ככל שיהיו יותר נוזלים, כך יקח לכל העסק יותר זמן להקרש. אם הוספתם במקרה מעט יותר מדי נוזלים- יש להוסיף עוד אבקת סוכר.\n\n\n\n\n\n\nואפרופו תפוזים תראו את זה:  \nhttp://www.shvil-hatapuzim.com/\n – אטרקציות\n\n\nמי אמר שאי אפשר לקטוף דברים בארץ עם הילדים?!    \n\n\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/09/14/date-cake/": "מסורות חג קטנות עושות נעים. כמו הקוקטלים ששותים עם הכבד קצוץ והרימונים, המפה עם הפרחים האדומים (בעצם לא ממש מפה אלא חתיכת בד ארוכה שבאמת הגיע הזמן לרענן), החברים שהיו כאן הפעם וגם בשנה שעברה וגם בזו שלפני, מרק העוף המחבק \nועוגת התמרים\n של יעל. את המתכון של זו הבטחתי כבר \nבראש השנה הקודם\n ואיכשהו עדיין לא יצא לי\n\n\nל\n\n\n\n\nך\n\n\nובין מסורת אחת לאחרת  רצוי גם קצת חידושים. אלו של השנה כללו פלפלוני Padron ספרדיים שמצאתי במקריות משמחת בחנות והקפצנו בשמן- זית לוהט ומלח ים ואכלנו ככה בלי כלום- חריפים רק טיפונת (חוץ מפה ושם אחד עצבני) וטעימים כל -כך.\n\n\nל\n\n\n\n\nל\n\n\nוקרעפלך שהכנתי בפעם השניה בחיי ויצאו אחלה- בצל מטוגן, בקר טחון, מלח ופלפל, פטרוזיליה קצוצה ומעט תימין. לזה הוספתי קצת כבד קצוץ וריסקתי הכל במעבד מזון לקבלת מקרם קצת יותר עדין. עיגולי הבצק הטריים שרכשתי בצ'יינה טאון, לא ידעו שיש להם את זה בגנים.\n\n\nך\n\n\n\n\nך\n\n\nחוץ מזה היה צלי עגל מעולה עם אגסים של אמירי, טירמיסו נאה של זוגתו ומיני ירקות\n\n\nוכמובן ההיא-\n\n\nף\n\n\nך \n\n\nעוגת התמרים\n המדהימה שבלעדיה חג הוא לא חג,\n\n\nשדבר במראה הצנוע והפשוט שלה לא מסגיר ולו שמץ מטעמה האלוהי\n\n\nלא פחות\n\n\n\n\nעוגת התמרים של יעל    \n\n\nאני ומירי מתות על העוגה הזו- מתוקה, שיכורה, לחה וממכרת. בעיקר כשמגישים אותה עם קצפת רכה מדי. אוי אוי כמה טעימה.. א ב ל תחמנית העוגה הזו כי היא אוהבת \nברנדי משובח\n. פעם ניסיתי להכין אותה עם אחד פחות מזה והתוצאה התבייתה הישר בפח הקרוב.  אם הברנדי שלכם טוב אבל לא מ ע ו ל ה, כדאי אולי להוריד ל- 1/3 כוס והי, אני לא אחראית \n\n\n250 גר' תמרים לחים מגולענים- מרוסקים במעבד מזון למחית \nאו\n מחית תמרים מוכנה\n\n\n2 כפיות אבקת סודה לשתיה\n\n\n3/4  1 כוסות מים רותחים\n\n\n1/2  1 כוסות סוכר\n\n\n105 גר' חמאה קרה\n\n\n2 ביצים\n\n\n1/2  1 כוסות קמח + 1/2  2 כפות אבקת אפיה\n\n\n1 כפית תמצית וניל\n\n\n1/2 כוס ברנדי משובח\n\n\nקורט מלח\n\n\nלהגשה\n– 1 שמנת מתוקה + 1/2  1 כפות סוכר\n\n\nמחממים תנור ל- 180 מעלות צלסיוס/ 350 פרנהייט ומשמנים תבנית 24 ס\"מ עגולה\n\n\nמערבבים את עיסת התמרים עם אבקת הסודה לשתיה והמים הרותחים. מניחים בצד. מערבבים את הקמח והמלח ומניחים בצד.\n\n\nמערבבים במיקסר את 3/4 כוס סוכר עם 75 גר' חמאה עד לקבלת תערובת אחידה. מוסיפים את הביצים ומערבבים. מוסיפים את תערובת הקמח והתמרים ברוטציה: מחצית מהקמח וערבוב, מחצית מהתמרים וערבוב, מחצית שניה של קמח וערבוב ואז מחצית אחרונה של התמרים וערבוב. משתדלים לערבב כמה שפחות.\n\n\nמעבירים לתבנית ואופים כ- 40-45  דקות או עד שבדיקת סכין יוצאת יבשה.\n\n\nבינתיים:\n  מביאים לרתיחה בסיר קטן:  3/4 כוס סוכר עם 3/4 כוס מים. מכבים את האש ומוסיפים: 30 גר' חמאה, תמצית וניל וברנדי. כן, חצי כוס וזו לא טעות!\n\n\nכשהעוגה יוצאת מהתנור, מרטיבים אותה לאט ובסבלנות באופן אחיד בכל כמות רוטב הברנדי. מצננים ושומרים במקרר.\n\n\nמגישים עם שמנת מתוקה שהוקצפה מעט עם סוכר ועדיין רכה.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/12/26/caramel-nuts-tart/": ".\n\n\nאין כמותם קסומים ונפלאים חודשי נובמבר ודצמבר הסגריריים\n\n\nדלועים ואורות, חגים וחופשות, שירי חג דביקים ונוסטלגיים\n\n\n.\n\n\n\n\n.\n\n\nבנובמבר, בארוחת חג ההודיה, נישל אותי הצד האמריקאי מאחריות על בישול החיה המרכזית  ומעוד כמה ענייני חג כמו סטאפינג ופאי דלעת, כנראה אמרו לעצמם ובצדק שזאתי לא מבינה באלו.  אבל באוירת החגים הבאים עלינו לטובה ובהתענגות על העונה החורפית והאגוזית הזו, החלטתי לדבוק במסורת אחרת ולהכין לקינוח את הטארט הזה, שבלט בינות לעוגות הדלעת שכנותיו לשולחן, כולו מדובק וקרמלי.\n\n\n.\n\n\n\n\n.\n\n\nסוכר ומעט מים וחום הופכים כמו במטה קסמים לקרמל שחום. כשמוסיפים לזה שמנת מקבלים קרמל אלוהי.  כשלוקחים את האלוהי ומערבבים בו אגוזים נהיה אלוהי בריבוע.  תוסיפו לזה שברירי מלח, קורט קינמון ותחתית פריכה של בצק חמאתי- נהיה לכם חטא נפלא של מתיקות קרמלית הורסת לבבות ופריכות ממכרת.  במילים אחרות, נהיה לכם אסון . אבל מהסוג שאתם חייבים לעצמכם לפחות פעם אחת.\n\n\n~\n\n\nקרמל- שלבים, הארות והערות\n\n\n\n\n.\n\n\n1.\n מערבבים קצרות את הסוכר והמים בסיר קטן ומביאים לרתיחה- מבשלים על להבה בינוני- בועות גדולות וצבע שקוף.\n\n\n2.\n מנענעים מדי פעם את הסיר בתנועות מעגליות- זה יגרום לסירופ להתערבב באופן אחיד כשהדפנות מזהיבות במהירות יותר מהמרכז. אין צורף בכף. ממשיכים בבישול- בועות מתחילות לקטון מעט והצבע זהוב. השלב הזה לוקח בין 5-7 דקות, תלוי ברוחב הסיר.\n\n\n3.\n צבעו של הקרמל מתחיל לאט להעמיק ואתם מנענעים מדי פעם את הסיר במעגלים. הבועות כעת כמעט נעלמו ומרגע זה העיניים צמודות לסיר והשמנת בהיכון- לא זמן טוב ללכת לשירותים. הקרמל מוכן כאשר צבעו (יש להטות מעט את הסיר ולבחון את צבעו האמיתי של הקרמל הנראה בשכבה הדקה מחוסרת הבועות- עומק הקרמל מבלבל ונותן אשליה שהוא כהה יותר ממה שהוא באמת) זהוב כהה ועמוק וריחו נישא באויר.\n\n\n4.\n מוסיפים את השמנת ולא נבהלים מהבעבוע העז- הוא יחלוף כעבור מספר שניות. מערבבים, נותנים לטנטרום להרגע מעט ומוסיפים את האגוזים. מערבבים היטב.\n\n\n.\n\n\n\n\n\n\n\n\n\n\nזה שעזר (סחב כסאות, אכל אגוזים ונתן עצות לא מעשיות) מתכבד במצמוץ הכף\n\n\n~\n\n\n\n\nטארט אגוזים וקרמל אוח… כמה טעים!\n\n\nשאריות ניתן להקפיא בהצלחה רבה- ככה לפחות תתעמלו כל הדרך למקפיא במקום סתם  לחטוף מהשיש\n\n\nשלבו אגוזים ככל שאהבה נפשכם- רק אחד או כמה יחד. קצת צנוברים בהחלט מוסיפים\n\n\nבצק\n\n\n בצק פריך בתבנית טארט \n26 ס\"מ\n – אפוי כ- 20 דקות או עד שהבצק זהוב- מתכון \nכאן\n או \nכאן\n או כל בצק אחר מועדף\n\n\n* למי שגר באזורי וחש עצלות קלה-  בצק הפאי הקפוא של טריידרס מ ע ו ל ה\n\n\nלמילוי \n\n\n1 כוס סוכר\n\n\n3 כפות מים\n\n\n3/4 כוס שמנת מתוקה\n\n\n300 גר' (1/2  2 כוסות) אגוזים מעורבים-  פקאן, לוז, מלך וצנוברים- שלמים או קצוצים גס (אגוזי הלוז קלויים)\n\n\n1/4 כפית קינמון\n\n\n1/8 כפית מלח ים\n\n\nמחממים את התנור ל- 200 מעלות צלסיוס/ 400 פרנהייט.\n\n\nמכינים את הקרמל\n – תמונות להבהרת הנושא למעלה-\n\n\n1. מערבבים קצרות את הסוכר והמים בסיר קטן (לא טפלון או כל חומר דומה, אלא סיר נרוסטה פשוט) ומביאים לרתיחה (בועות גדולות וצבע שקוף).\n\n\n2. מדי פעם מנענעים את הסיר בתנועות מעגליות- זה יגרום לסירופ להתערבב באופן אחיד כי לרוב הדפנות מזהיבות מהר יותר מהמרכז, אין צורף בכף.\n\n\n3. ממשיכים בבישול (בועות מתחילות לקטון מעט והצבע זהוב) . צבעו של הקרמל מתחיל לאט להעמיק ואתם מנענעים מדי פעם את הסיר במעגלים. הבועות כעת כמעט נעלמו ומרגע זה העיניים צמודות לסיר והשמנת בהיכון. הקרמל מוכן כאשר צבעו (יש להסתכל בעת שמניעים את הסיר אל מתחת לבועות) עמוק וריחו נישא באויר.\n\n\n4. מוסיפים את השמנת ולא נבהלים מהבעבוע העז- הוא יחלוף כעבור מספר שניות.\n\n\nמערבבים היטב ומוסיפים את האגוזים.\n\n\nמפדרים את תחתית הטארט בקינמון ובמלח ומשטחים מעל את האגוזים והקרמל.\n\n\nאופים כ- 15 דקות. מצננים מעט ומשחררים את הטארט מהתבנית בעודו חמים (בכדי שהקרמל לא יתקרר ויתקשה). מצננים לגמרי.\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/02/02/tarttatin/": "'וואלה' לבנתיים…\n\n\n\n\n בדרך הביתה מטיול משפחתי מושלג אנחנו עוברים על פני כמה חוות ושדות מעובדים. חלק מהחוות מעמידות דוכן בחזית ומוכרות את מרכולתן לעוברים ושבים. אני מתעלמת מהדוכן הראשון והשני, מהורהרת בשלישי, ברביעי מחליטה שאני ממש אבל ממש לא צריכה שומדבר, בחמישי מרחמת על הילדים שתקועים באוטו כבר חמש שעות  רצוף ורוצים הביתה ובשביעי אומרת לאיש ' תעצור!'  בחיי, רק משהו קטן. \n\n\nלעומת שפע הפירות הצבעוניים שגודשים את הדוכנים הללו בקיץ, דוכני העכשיו מקדמים את פניך בקרירות – פקעות, מיני ירוקים וקצת פירות הדר ותפוחים. אנחנו מגיעים הביתה עם שקית שהיו בה קלמנטינות ועכשיו יש רק קליפות, כמה תפוזים ושקית של תפוחים ירוקים.  אני יודעת, מטיול שלגי קפוא אמורים לחזור הביתה עם חשקים למרק מהביל ותבשילי קדירות.  אני דוקא חוזרת עם רצון מטורף לטארט טאטן שהתחיל אם לומר את האמת, כבר לפני כמה חודשים והגיע לשיאו ברגע בו נחו עיניי על ארגז התפוחים הירוקים והחמצמצים האלו.\n\n\n\n\n\n\nאת שישי המלכה קיבלנו בזרועות פתוחות ופיות מלאים בתפוחים מקורמלים. בגרסה הזו שהנפיק מטבחי, הבית מתמלא בריח עדן תפוחים והבצק יוצא יציב ומתפצפץ  ושומר על גו זקוף גם ביום המחרת, למרות משא התפוחים  הכבדים והשחמחמים.  במתכון עתיק יומין בו נתקלתי לאחרונה,  מכינים מאפה שלם כולו רק תפוחים מקורמלים ושקפקפים ללא בצק. הנה לנו רעיון ליום שישי אחר… \n\n\n\n\n\n\n \nטארט טאטן\n         24 ס\"מ\n\n\n*\n הערה מאוחרת: שתי כפות חמאה נתנו תוצאה מעולה- אז יותר עדיף…\n\n\n \nלתפוחים:\n\n\n40 גר' חמאה ללא מלח   \n\n\n3/4 כוס סוכר חום- לא דחוס\n\n\n1/8 כפית קינמון\n\n\n4-5 תפוחי גרני סמית' גדולים\n\n\nלבצק:\n\n\n120 גר' חמאה קרה- חתוכה לקוביות\n\n\n1/2  1 כוסות קמח\n\n\nקורט מלח\n\n\n 1/2 כפית סוכר\n\n\n1/4 כוס +2 כפות מים קרים\n\n\n* כפית סוכר מעורבת ב- 1/2 כפית של קינמון\n\n\nמחממים תנור ל- 190 מעלות צלסיוס.\n\n\nמתחילים בתפוחים: קולפים, חותכים לרבעים ומסירים את הליבה. במחבת, תבנית  או כלי אחר שיכול להכנס לתנור (קוטר 24 ס\"מ) ממיסים את החמאה, מוסיפים את הסוכר והקינמון ומערבבים היטב. כשמתחיל לבעבע, מוסיפים את התפוחים, חלקם הפנימי כלפי מעלה ומבשלים 2-3 דקות. הסדר כרגע לא חשוב, העיקר שכולם יצליחו לשבת בפנים ושיהיו צפופים מאחר ובהמשך הם יאבדו מעט מנפחם.  הופכים אותם לצידם השני (כעת חלקם הרחב פונה מטה) ומסדרים כך שכולם יהיה מקום. מבשלים כחמש דקות נוספות בבעבוע עדין.\n\n\nמסירים מהאש ומניחים בצד.\n\n\nכעת עוברים להכנת הבצק: במעבד מזון מאחדים את הקמח, הסוכר והמלח עם קוביות החמאה. מעבדים בפולסים קצרים עד שגודל גושוני החמאה כאפונים. מוסיפים את המים ומעבדים רק עד לקבלת פירורים אחידים. מועכים מעט בין האצבעות על-מנת לודא שהעיסה מספיק רטובה ומתאחדת לבצק- אם לא, מוסיפים עוד כף או שתיים של מים.  \nזה בסדר גמור\n  אם יש חתיכות חמאה נראות לעין!  מעבירים למשטח עבודה ומאחדים עם הידיים לגוש.  מרדדים את הבצק לקוטר של כ- 25 ס\"מ וחותכים קצוות טורדניות. (ראו תצלום)\n\n\nכעת התפוחים התקררו מעט וזה הזמן להשקיע בסידורם- שימו לב לצופף אותם למרכז. מעל מניחים את הבצק המרודד, מהדקים בעדינות בצדדים ומעל, מורחים במעט חלב או שמנת מתוקה ומפזרים את תערובת הסוכר והקינמון.\n\n\nאופים כ- 35-40 דקות, עד אשר הבצק מזהיב וניחוחות משכרים עולים ברחבי הבית.\n\n\nמוציאים מן התנור, מחכים כחמש דקות  והופכים את המחבת על גבי צלחת רחבה. זהירות! חם! \n\n\nאוכלים חמים, פושר או קר עם גלידת וניל או קצת קרם פרש.\n\n\n\n\n \n\n\n\n\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/06/08/chertar/": "לאיגר שהכין לי את טארט הדובדבנים הראשון של חיי\n\n\nכל כך אני אוהבת מאפי פירות קיץ: משמשים, אפרסקים, נקטרינות, שזיפים ודובדבנים. העניין הוא שהם חייבים להיות מעולים ולא פחות מזה, במיוחד הטארט, אצלו הכל צריך לעבוד בהרמוניה- הבצק עם המלית עם הפרי.\n\n\nבטארט החדש שלי- הבצק עוגייתי ופריך להפליא, מלית אגוזי הלוז לא מתוקה מדי, שכבת שוקולד מריר ללא סוכר שרק נותנת טון שוקולדי מבלי להוסיף מתיקות וכמובן- חמצמצות של דובדבן.\n\n\nהכנתי אותו אתמול לחברים שבאו לקפה בוקר והריח הזה של החמאה והאגוזים, הזכיר לי ימי מאפיה רחוקים. וטפטופי הדובדבן הזכירו לי את ימי 'שנקר'.\n\n\nאכלנו אותו חמים והתפייטנו עליו. האיש אמר מושלם אבל היה לו איזה עניין עם היופי. אחת אמרה מעולה מעולה אבל לא צריך את השוקולד. שלישי אמר מתוק לו מדי, אבל טעים.\n\n\nואני?! אני אומרת יאמי! אני אומרת איכותי, עשיר ומפנק. מתוק במידה וכן, גם קצת עבודה.\n\n\n\n\n \n\n\n\n\n\n\nטארט דובדבנים ואגוזי לוז\n\n\n בצק הטארט לקוח מ- \nDorie Greenspan \n שלמרות שהבלוג שלה לא מגרה קריאה במיוחד, היא אישה מוכשרת שעבדה עם גדולים כמו פייר הרמה. אפשר לסמוך על מתכונים שלה בעיניים עצומות. את הבצק הזה ניתן להכין עד 5 ימים מראש או לשמור במקפיא כחודשיים.\n\n\nאת  אגוזי הלוז ניתן בודאי להמיר בשקדים או כל סוג אגוז אחר. את הקרם ניתן להכין יום לפני האפיה.\n\n\nהדובדבנים?! אין סוף לאפשרויות…\n\n\nושכבת השוקולד הדקיקה הזו- מקסימה בעיני.\n\n\n \n\n\nלבצק:\n  עם שינויים קלילים\n\n\n1/2 1 כוסות קמח\n\n\n1/2 כוס אבקת סוכר\n\n\n1/4 כפית מלח\n\n\n130 גר. חמאה קרה (או אפילו קפואה) חתוכה לקוביות קטנות\n\n\n1 חלמון\n\n\n2 כפות מי קרח\n\n\nבמעבד מזון מעבדים יחד קמח, אבקת סוכר ומלח. מוסיפים את החמאה ומעבדים בפולסים קצרים עד לקבלת תערובת גושישית ולא אחידה- חלקה גושונים בגודל שעועית וחלקם קטנים יותר.\n\n\nמוסיפים את החלמון והמים ומעבדים מעט, רק עד שהנוזלים נעלמים בקמח. מעבירים את התערובת הגושישית למשטח ובתנועות לחיצה קלות מאגדים לגוש בצק. לא לשים יותר מדי.\n\n\nמכסים בניילון נצמד ומכניסים למקרר לשעתיים.\n\n\nמרדדים את הבצק על משטח מקומח קלות ומרפדים תבנית פאי 23 ס\"מ\\ 9 \". דוקרים עם מזלג ומכניסים למקפיא ל- 30 דקות ועדיף יותר.\n\n\nמחממים תנור ל-  190 צלסיוס\\ 375 פרנהייט.\n\n\nמורחים בחמאה את צידו המבריק של נייר כסף ומניחים את הצד המשומן ישירות על גבי הבצק הקפוא. מהדקים היטב.\n\n\nמניחים את תבנית הטארט על תבנית אפיה גדולה יותר (למקרה של נזילות) ואופים כ- 20 דקות. מוציאים את התבנית ומורידים את הנייר. אם הבצק תפח מעט,דוחפים אותו למטה (שלי לא). מחזירים לתנור לעוד 10 דקות.\n\n\nחופן גדוש של שוקולד מריר\n לא ממותק\n (80% ומעלה)- קוצצים ומפזרים על המלית. החום ימס אותו תוך 5 דקות.\n\n\nלמלית:\n\n\n1/4 1 כוס אגוזי לוז טחונים דק (אפשר לנסות אגוזים אחרים)\n\n\n90 גר. חמאה רכה\n\n\n2 ביצים\n\n\n1/2 כוס סוכר\n\n\n1 כפית ברנדי\n\n\n1 כף קורנפלור\n\n\nמקרימים את החמאה היטב ומוסיפים את שאר החומרים. מערבבים עד לקבלת תערובת אחידה. שומרים במקרר עד לשימוש.\n\n\n400 גר. דובדבנים מגולענים.\n\n\nמחממים תנור ל- 180 מעלות צלסיוס\\ 350 פרנהייט.\n\n\nממלאים את קלתית הבצק ה'משוקלדת' והמצוננת במלית ומפזרים מעל, באופן שוה את הדובדבנים. אופים כ-45 דקות.\n\n\nחשוב להניח את תבנית הטארט על תבנית גדולה יותר מאחר ומעט מן החמאה בורחת לה החוצה.\n\n\n\n\n\n\n אז מה קרה עם הסיסמא?! אני יודעת שאתם רוצים לדעת כי הפצצתם לי את המייל-\n\n\nמה שקרה הוא שבאישון ליל, בעת שהפוסט היה כמעט גמור אבל לא במצב מעולה, אצבעי לחצה בטעות על 'פרסום' ומשם אין דרך חזרה, כך מסתבר…\n\n\nהתנצלותי לכולם.\n\n\nשיהיה יום מעוווולה!\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/09/linzer-tart/": "L\n\n\n\n\nK\n\n\nישנה מן הרגשה באויר שהגיע שוב הזמן לפרסם כאן משהו מתוק ודוקא חשבתי על שוקולד אבל הבוקר קמתי עם עוגיות לינזר בראש, אלו המתובלות עם הריבה באמצע.  האישים עוד במיטות (ארנון עם ג'ט-לג בחדר הסמוך) והילדים בסלון ואני- אין מצב לעוגיות כי למי יש כוח להתעסק עם זה עכשיו אבל רוצה לצ'פר את \nארנון\n ורוצה את הריח של אלו עם הריבה. ככה נולדה זאתי- שיש לה בצק פריך שיכול ללמד באוניברסיטה של הבצקים את המבוא לשיעורי פריכות, טונות של ריבה (מהשזיפים של העץ) וגם קצת פרי.\n\n\nמשהו כמו עשרים דקות הכנה.\n\n\nחלל\n \n\n\n\n\n\n\nח\n\n\nוכשההוא עם הג'ט-לג הופיע הלום, הלינזרית כבר יצאה מהתנור וחיכתה. עמדנו במטבח עם סכין ומזלגות ועם זאתי שהתפוררה לנו מרוב פריכות על המזלג, אז עברנו לכפיות. היו קולות מההוא שיפה להם השתיקה. \n\n\n \n\n\n\n\n \n\n\nהיה הו כה טעים גם בטעם וגם במרקם. לכו על זה.\n\n\nחמש שניות על הפריך\n– אני כידוע לכם עברתי סופית \nלשיטת הלייבוביץ'\n. שתי דקות, סיר וכף ויש לכם בצק לתפארת המדינה. החומרים לא אותם חומרים, הכמויות לא אותן כמויות אבל השיטה- נשארה.\n\n\nל\n\n\nל\n\n\n\n\nטארט פריך בטעם של עוגיות לינזר\n / טארט ריבה\n\n\nלאיכות הריבה משמעות רבה אז כדאי ורצוי להשתמש באחת שאוהבים- קנויה ואיכותית הולך גם. במקום נקטרינה מעל אפשר כמעט כל פרי שבא ואפשר גם רק ריבה.\n\n\n150 גר' חמאה- חתוכה לקוביות\n\n\n2 כפות שמן קנולה\n\n\n2 כפות סוכר\n\n\nקורט מלח\n\n\n60 גר' קמח אגוזי לוז (שזה ידידי, אגוזים טחונים לרמת הקמח- בחנויות טבע או שקדים טחונים שיש בכל סופר)\n\n\n60 גר' קמח מלא (ולא מלח כמו שכתבתי…)\n\n\n110 גר' קמח רגיל\n\n\n1 כפית קינמון+ 1/4 כפית אגוז מוסקט טחון\n\n\n* \nהמרות משקל\n\n\n—————–\n\n\nבערך כוס ורבע של ריבה\n\n\n1 נקטרינה גדולה- פרוסה לפרוסות דקות\n\n\n3 כפיות סוכר \n\n\n—————\n\n\nמחממים תנור ל- 200 צלסיוס/ 400 פרנהייט.\n\n\nבסיר קטן ממיסים חמאה, שמן, סוכר ומלח. כשחם ומבעבע, מכבים את האש ומוסיפים את שלושת הקמחים והתבלינים. מערבבים היטב עם כף עץ עד לקבלת בצק אחיד. \nתמונה\n\n\nמעבירים 2/3 מכמות הבצק לתבנית טארט 24 ס\"מ ומרפדים את הדפנות והתחתית בבצק- בעזרת הידיים. מיישרים דפנות בעזרת סכין. \nתמונה\n\n\nמורחים בעדינות את הריבה על תחתית הבצק ומניחים מעל את פרוסות הנקטרינה מעורבבות עם הסוכר.\n\n\nמגררים את שארית הבצק על פומפיה גסה ומפזרים את הבצק המגורר מעל לריבה ולפרי.\n\n\nאופים כ- 40 דקות. אם רוצים ניתן להשחים את הטארט מעט בגריל.\n\n\nאוכלים חמים ומתפורר או בטמפ' החדר עם או בלי קרם פרש.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2017/03/24/tart-ada/": "טיול השלג הראשון שלי לעונה הביא איתו לביקור את גל, אחייני האהוב, ואיתו גל של נוסטלגיה.\n\n\n17 שנים של דעת, מתיקות והומור מושחז הצליחו לאבק כמה מדפים וקורי עכביש מנומנמים מזמנים רחוקים. תמונות וזכרונות מימי הנעורים באים אלי תמיד יחד עם \nיעל\n, שהיתה ותהיה לעולמים חלק בלתי נפרד מנוף ילדותי ונעורי. היא ואמא עדה, שהיתה כל כך שונה מאמא שלי בדיוק בדברים שנראו אז הכי חשובים.\n\n\n.\n\n\n\n\nעל גלי הנוסטלגיה הפלגתי הישר למחברת המתכונים הישנה, כולה כתב בוסרי והרבה מתכונים של אמא עדה, שהיתה ועודנה בשלנית ואופת -על. עוגת מצות ושוקולד שכרסמנו בעיניים לחות צופות בסופרמן הראשון רוכב בשמיים להציל את אהובתו, סלט הטונה המתקתק שליווה שיחות ברומו של בנים ועולם במטבח המאורך ועוגיות שקדים חמאתיות שליוו דמעות של אהבות ראשונות… כך מצאנו שוב זה את זו- אני וטארט השוקולד האגדי!\n\n\n.\n\n\n\n\n\n\n\n\nכבר למדתי- זכרונות עבר לא תמיד תואמים את האנחנו של ההווה וטעמים שפעם אהבנו מכזיבים לפעמים את מי שאנחנו עכשיו. אבל טארטוש נשאר מהיר הכנה, יפה ומשמח כשהיה, כמעט לפני שלושים שנה.  רטרו שוקולדי פשוט ולא מתיימר- בראוניס נימוח בבצק דק שמגיע עם בונוס של סיפור 'כשהייתי צעירה'..\n\n\n.\n\n\n\n\n\n\n \n\n\n\n\nטארט שוקולד \n /   עדה קרדו         תבנית טארט 24 ס\"מ\n\n\n– בטארט המקורי הבצק הוא לבן אבל נדמה לי שבצק שוקולדי הולם אותו (ואותי) יותר.\n\n\n– שלא כמו רבים מאחיו החמאתיים, הטארט נשאר מצוין גם יום-יומיים אחרי האפיה. הכי חשוב- \nהקפידו שלא לאפות יותר מדי\n בכדי שהמלית תשאר נימוחה ורכה- משהו שבין בראוניז לטראפלס.\n\n\n– אני אוהבת דברים לא מסובכים והעובדה שאין צורך לאפות את הבסיס בנפרד היא מתנה עבורי. אם אתם מתעקשים על בצק פריך-  ניתן לאפות את הבסיס כעשר דקות לפני הוספת המלית.\n\n\n– לא אוהבים קפה? לא רוצים אגוזים? פשוט השמיטו מהמתכון והוסיפו דברים אחרים, לכו בעקבות האהבה: גרירת תפוז, ליקר עם אופי, קינמון ואולי כך סתם בלי כלום\n\n\n– אין מיקסר? לגמרי אפשרי.\n\n\n \n\n\nלבצק:\n\n\n120 גרם חמאה קרה- חתוכה לקוביות\n\n\n120 גרם קמח\n\n\n3 כפות שטוחות קקאו משובח\n\n\n80 גרם אבקת סוכר\n\n\n1 חלמון\n\n\n \n\n\nלמלית:\n\n\n300 גרם שוקולד מריר- מומס\n\n\n50 גרם חמאה\n\n\n1/2 כוס דחוסה סוכר חום\n\n\n3 ביצים\n\n\n1 כפית תמצית וניל\n\n\n1/2 שוט אספרס או 1-2 כפיות נס קפה\n\n\n1/4 כוס קמח\n\n\n40 גרם אגוזים- קצוצים דק (אני בעד פקאן)\n\n\n \n\n\nלבצק:\n מעבירים את החמאה ואבקת הסוכר לקערת המיקסר ומערבבים עד לקבלת תערובת אחידה.  מוסיפים את החלמון ומערבבים. מנפים את הקמח והקקאו פנימה ומערבבים עד לקבלת בצק. אם התערובת יבשה מאד, ניתן להוסיף כף או שתיים של מי קרח.\n\n\nמרדדים את הבצק על משטח מקומח היטב ומעבירים לתבנית הטארט.  בעזרת סכין קטנה חותכים את שאריות הבצק ממשולי התבנית.  מעבירים למקרר.\n\n\nמחממים תנור ל- 180 מעלות צלסיוס/ 350 פרנהייט.\n\n\nמכינים את המלית:\n  מערבבים היטב את החמאה הרכה והסוכר. מוסיפים את ביצים- אחת אחת וערבוב טוב בינהן. מוסיפים את תערובת השוקולד המומס, הקפה ותמצית הוניל ומערבבים היטב. מוסיפים את הקמח ואחריו את האגוזים.\n\n\nמעבירים את התערובת לבסיס הטארט ומכניסים לתנור לכ-  20 דקות. הטארט מוכן כשמרכזו עדיין נדמה רך טיפה\n– NO לאפיית יתר!\n\n\n\n\n \n\n\n.\n\n\nובגלל שאוטוטו פסח\n\n\nחברתי מיכל הקדרית  שתסדר לכם כמה מתנות לפסח!\n\n\n.\n\n\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/15/happy-valentine/": "בתי הרומנטיקנית בציור מגיל 1/2 5\n\n\nטירוף הולנטיין עדיין לא שכך. הכנו ברכות לכל הכיתה והגן, חגגנו במסיבה בביה\"ס (מה זה, אנשים לא עובדים?!) וטרם ירד הסוכר בדמנו (אצל הנסיכה היו עוגות, שרשראות של סוכריות, מזרקה של שוקולד וטונות  מרשמלו). בערב הכנו פיצה בצורת לב, פתחנו את עשרות הברכות שהצאצאים קיבלו מחבריהם  וקיבלנו את פני השבת ואת פניו של עוד סופשבוע ארוך – הלוא הוא 'יום הנשיאים'.\n\n\n \n\n\n\n\n החלטתי לחגוג את ולנטיין גם איתכם  ולרגל המאורע, בחרתי בטארט השוקולד של \n'city bakery'  \nשבניו-יורק. מורי, הבעלים, שיחק אותה ערמומי ולא כלל את המתכון בספרו המקסים. לא עזר לו כי אני חושבת שהצלחתי לשחזר את הטעמים.\n\n\nאם כבר טארט שוקולד אז זה האחד. בצק שוקולדי דק ופריך שמחזיק רק בקושי את מלית השוקולד העשירה ובעלת המרקם החלק והקטיפתי. (אם אתם בניו-יורק אל תפספסו! ותקנו גם את ה'פראצל- קרואסון' שהוא חמאתי וקצת מלוח ומשלים באופן יוצא- דופן את חויית השוקולד..אבל זה כבר לפוסט אחר.)\n\n\nאז כן, לא הדבר הכי פשוט בעולם- טארט. בצק קצת בעייתי ומתכווץ ולא עוזר לי כלום- לא הקפאה ולא משקולות. אבל לאירוע חגיגי ההשקעה בהחלט משתלמת.  הטארט משובח בהחלט ההחלטים.\n\n\n \n\n\n\n\n \n\n\n* לפני המתכון הרי לכם טיפ קישוט של לבבות! כמו שניתן לראות, בעזרת קיסם או שיפוד יש לחצות את הטיפה הלבנה במרכזה ולהמשיך כלפי מטה. אפשר להשתמש בטכניקה החמודה הזו במרקים, רטבים, בראוניס שוקולד- גבינה ובעצם כל קינוח שמרקמו נוזלי אך סמיך. חשוב- צריך לשים לב שסמיכות שתי התערובות תהיה זהה. במקרה הזה, אם הלבנה כבדה יותר, היא פשוט תשקע או במקרה הדליל, לא תצליח להחזיק את צורת הלב. 'טריקי' אך לא ממש קשה.  אופציה קלה ונוחה מספקת בדר\"כ שמנת חמוצה, מדוללת במעט חלב או מים לסמיכות הרצויה. היום החלטתי להשתמש במשהו קליל יותר לטארט המעודן הזה. בכדי להגיע למרקם הרצוי (ויש לזכור שמדובר בכמות קטנטונת),  חיממתי מעט שמנת מתוקה (1/6 כוס בערך) והוספתי לה שורת שוקולד לבן. נתתי לחום להמיס את השוקולד, ערבבתי היטב וסיננתי. למרות שאני אישית לא מחבבת שוקולד לבן, במקרה הזה הוא עוזר להסמכת השמנת. עוד משהו ששמתי לבי אליו, הוא שיש לחכות שניותיים לאחר הזלפת הטיפה (עם כפית ), על- מנת לתת לה הזדמנות להתייצב. זהו, מפה זה קל!\n\n\n \n\n\n\n\n \n\n\n\n\nטארט שוקולד\n         מתכון שהעברתי שינויים מתוך הספר:  Book of tarts\\ Maury Rubin  \n\n\nלבצק\n  (שכל-כך טעים גם לפני האפיה…)\n\n\n120 גר. חמאה\n\n\n120 גר. קמח\n\n\n3 כפות שטוחות קקאו משובח\n\n\n80 גר. אבקת סוכר\n\n\n1 חלמון\n\n\nלמלית:\n\n\n1/3  1 כוסות שמנת מתוקה\n\n\n140 גר. שוקולד מריר (אני השתמשתי בשני סוגי ולרונה- 56%  ו-71% )- קצוץ\n\n\n3 חלמונים\n\n\n מוציאים את החמאה ל- 10 דקות מהמקרר. מנפים יחד קמח וקקאו. מעבירים את החמאה לקערת המיקסר ומערבבים עם אבקת הסוכר עד לתערובת אחידה.  מוסיפים את החלמון ומערבבים. מוסיפים מחצית מתערובת הקמח- קקאו ומערבבים. מוסיפים את שארית הקמח ויוצרים בצק. יוצרים מהבצק דיסקית ומצפים בניילון נצמד. מעבירים למקרר לשעתיים. מרדדים על משטח מקומח ומעבירים לתבנית טארט או 'רינג' בקוטר 21-25  ס\"מ. בעיקרון המתכון נוצר ל-6 טארטים אישיים. אני אפיתי ברינג של 25 ס\"מ ושכבת השוקולד נמוכה. אם אופים בתבנית קטנה יותר, מפלס השוקולד יהיה גבוה יותר.\n\n\nמכניסים למקפיא ל-30 דקות.\n\n\nמחממים תנור ל-190 מעלות צלסיוס \\ 375 פרנהייט.  אופים במרכז התנור כ-12 דקות. אני באמצע הוצאתי את התבנית ו'ישרתי' את הדפנות שצנחו עם סכין, על-ידי לחיצות. מצננים.\n\n\n\n\nמבחן אפית תחתית הבצק.  אם אחרי צינון ניתן להחזיקה כך-הצלחתם! \n \n\n\n\n\n מחממים את השמנת בסיר קטן וכשמגיעה לרתיחה מכבים את הלהבה. מוסיפים את השוקולד. מחכים כדקה ומערבבים. מוסיפים את החלמונים, מערבבים ומסננים. יוצקים לתחתית הבצק ומצננים במקרר כשעה עד שמתיצב.\n\n\nכמובן שכמו כל טארט הוא הכי טוב ביום בו נאפה \nאבל\n אם שומרים במקרר, הטארט עדיין טעים להפליא גם ביום המחרת.\n\n\n\n\n \n\n\n\n\n  באהבה.\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2016/08/03/plum-tart/": ".\n\n\n.\n\n\n\n\n\n\n.\n\n\nכל הקיץ חיפשתי אותו, את הטארט הנכון.\n\n\nלא מתוק מדי, לא כבד מדי, לא מסובך מדי, לא יושב על המצפון מדי.\n\n\nבסוף מצאתי.\n\n\n.\n\n\n\n\n.\n\n\nהטארט הזה מבוסס על מתכון הבצק הפריך שלי ובשילוב עם הפירות החמצמצים- מתוקים רק במידה, נותן תוצאה עדינה ופחות כבדה מטארט פירות המבוסס על חמאה. אפילו ההכנה פשוטה למדי- קערה, מזלג, עשרים דקות והנה הוא בתנור.\n\n\n.\n\n\n\n\n \n\n\n\n\nטארט שזיפים-  \nבבצק פריך על בסיס שמן-זית   \n   תבנית 26 ס\"מ\n\n\n– כמובן שלא רק שזיפים יתאימו כאן- אפשר נקטרינות, אפרסקים, משמשים וגם פירות יער.\n\n\n– כמות הסוכר צריכה להקבע בהתאם למתיקות הפרי ולטעמכם האישי. למי שלא אוהב מתוק מאד, 1/3 כוס סוכר גדושה תספיק.\n\n\n– אם אתם מאוהבי הורדים- הוסיפו טיפה אחת (וחלילה לא יותר) של תמצית ורדים לבצק. זה נותן טעם עדין, פרחוני ונפלא ברקע.\n\n\n.\n\n\nמחממים תנור ל- 200 מעלות צלסיוס/400 פרנהייט.\n\n\nבצק:\n\n\n1/4  1 כוסות קמח\n\n\n1/3 כוס שמן-זית (אפשר להמיר מחצית בשמן צמחי רגיל)\n\n\n1/2 כפית מלח\n\n\n1 כף סוכר\n\n\n4 כפות חלב\n\n\nטיפת תמצית ורדים- לא חובה\n\n\nמערבבים בקערה את הקמח עם המלח והסוכר. יוצרים גומה קטנה במרכז הקמח ומוסיפים לתוכה את השמן והחלב. מערבבים בעזרת המזלג עד שכל הקמח נאחז בתערובת הגושישית- ראו תמונה למעלה. מעבירים את התערובת לתבנית טארט עגולה 26 ס\"מ ובעזרת האצבעות לוחצים את הבצק לציפוי דפנות התבנית. כשהדפנות מצופות היטב, לוחצים את שארית הבצק בכדי לכסות את תחתית התבנית.\n\n\n~ 7 שזיפים גדולים- \nבשלים אבל לא קוואץ'\n\n\n\n\nחוצים, מגלענים וחותכים לרבעים. עורמים מעל לבצק או מסדרים יפה. כך או כך בסוף זה נראה כמעט אותו דבר.\n\n\n*  אתם קובעים את כמות הפרי- קחו בחשבון שאם גודשים, מקבלים טעם גנעדן אבל הרבה נוזלים ותוצאה 'רטובה' יותר.\n\n\nמעל:\n\n\n1/3 כוס גדושה של סוכר\n\n\n1 כף גדושה קמח\n\n\n2 כפות חמאה\n\n\nקורט מלח\n\n\nבאותה קערה בה ערבבתם את הבצק, מערבבים יחד את אלו, עד לקבלת פירורים. מפזרים מעל לשכבת השזיפים.\n\n\nמניחים את תבנית הטארט מעל תבנית שטוחה (למקרה של בעבוע), מכניסים לתנור ואופים כ- 45-50 דקות או עד שהטארט מבעבע והבצק זהוב.\n\n\nמגישים עם כף שמנת חמוצה, יוגרט משובח או (הכי שווה) קרם פרש.\n\n\nהטארט הכי טעים באותו יום.\n\n\n.\n\n\nועוד בעניין שזיפים –\n\n\nריבת שזיפים וורדים\n\n\nגאלט שזיפים\n\n\nקראמבל\n\n\nעוגת פירות-קיץ\n\n\nפוקצ'ת שזיפים\n\n\nקציצות ברוטב שזיפים\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/08/29/figtart/": "אחרי שצף התגובות החינניות שגדש את פוסט יומההולדת של בכורתי, תהיתי  עם עצמי, שאולי בלוג אוכל הוא לא הכיוון הנכון. אולי אני פשוט צריכה בלוג ימי-הולדת (!) או בלוג שיספר אך ורק על גן-החיות הקרוי ביתי, אשר בימים אחרונים של חופש זה, מתנהל בתפוסת ילדים כפולה מהרגיל בתוך בלאגן רצחני, צווחות, קפיצות והשתוללויות חסרות תקדים. כי אז יהיו תגובות…\n\n\nאבל אז הגעתי למתכון הזה, מסוג המתכונים האלו שמשנים את כל מה שידעת עד היום ובאחת הופכים משהו סבוך לקליל- והחלטתי שלא, הפעם אשאר עם האוכל.\n\n\nאת המתכון המעלף הזה לבצק פריך, מצאתי אצל \nדיויד לייבוביץ'\n, אחד הבלוגרים הרציניים והמשובחים של סצנת האוכל. פייסטרי שף אמריקאי מהזן השוה ומנפיק הספרים, אשר מתגורר בפאריז כבר 7 שנים ומספק מתכונים אמינים במיוחד.\n\n\nאז מה הביג דיל?! או…זהו, כל מה שידענו וחשבנו על בצק פריך: חמאה קרה, מי קרח, ערבוב מינימאלי, מנוחה וקירור- הכל הכל נמחק במתכון הזה.  בכלום עבודה ואפילו לא מיקסר או מערוך אחד מלוכלך- יש בצק חמים ושמנוני אשר נדחס לתבנית עם היד. וזהו. כן, גם אני הייתי סקפטית אך עם הצלחות לא מתוכחים. מתקבל בצק פריך, חמאתי ומושלם. כל מילה מיותרת…\n\n\n \n\n\n\n\n\n\nמאחר וזמן לאפות יש תמיד, גם כשאין זמן, ניצלתי התלהבות יתר  של קניית תאנים (לא עומדת בפני הפרי הזה) לבדיקת המתכון. את התאנים הבשלות הנחתי על גבי קרם שקדים מתובל והחגיגה היתה זכה. כל פרי אחר יתקבל בברכה.\n\n\n \n\n\n\n\n \n\n\n\n\nטארט תאנים מתובל\n      מתכון בצק דיויד לייבוביץ'\n\n\nהחדשות הנפלאות הן שהבצק אינו מתכווץ כלל. את השאריות המעטות שישנן, ניתן לישר ע\"י העברת סכין על דופן התבנית באופן הזה:\n\n\n\n\nלבצק:\n\n\n90 גר. חמאה-קוביות\n\n\n1 כף שמן קנולה\n\n\n3 כפות מים\n\n\n1 כף סוכר\n\n\n1/8 כפית מלח\n\n\n150 גר. קמח (1 כוס מעט מעוגלת של קמח)\n\n\nמחממים תנור ל-210 מעלות צלסיוס\\ 410 פרנהייט.\n\n\nבקערה חסינת חום מאחדים חמאה, שמן, סוכר, מלח ומים. מכניסים לתנור המחומם ל-15 דקות. המחאה צריכה להיות נוזלית לגמרי.\n\n\nמוציאים (בזהירות חם!) מהתנור ומוסיפים את הקמח. מערבבים במהירות עם כף, עד שמתקבל בצק אחיד הנפרד מהדפנות. מעבירים לתבנית טארט 23 ס\"מ (שלי 24) ושומרים בצד חתיכונת קטנה של בצק לתיקון חורים. כשהבצק קריר מספיק למגע, משטיחים עם היד לכיסוי הדפנות והתחתית. דוקרים את הבצק בעזרת מזלג כ-10 פעמים ומכניסים לתנור החם לאפיה ראשונית של 10-12 דקות עד לקבלת בצק זהוב.אם נוצרו בקיעים קטנים בקלתית, תוך כדי האפיה, יש לסגור אותם בעזרת 'נחשונים' קטנים מאותה חתיכה שהותרנו בצד.  \n\n\nמורידים טמפ' תנור ל-180 צלסיוס\\350 פרנהייט  ובעת שהבצק מתקרר מעט מכינים את זה:\n\n\nקרם שקדים:\n\n\n70 גר. חמאה רכה\n\n\n1/2 כוס סוכר חום\n\n\n2 ביצים\n\n\nמעט גרירת תפוז או לימון\n\n\n1/4 1 כוסות קמח שקדים (שקדים טחונים דק)\n\n\n1 כפית גדושה קורנפלור\n\n\n1/2 כפית קינמון\n\n\nמערבבים הכל לעיסה חלקה ומשטיחים מעל לבצק. חוצים כ- 11 תאנים ומסדרים מעל לקרם. מחזירים לתנור ל עוד 15-25 דקות- עד שקרם השקדיםמזהיב היטב.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/07/15/creme-patisserie/": ".\n\n\n\n\nקרם פטיסייר\n\n\n.\n\n\n\n\nבצק עלים מסוכר ומתפצפץ\n\n\n..\n\n\n\n\nפירות יער\n\n\n.\n\n\nבכל-כך מעט אפשר לשמח אותי. הנה, עובדה.\n\n\n.\n\n\n\n\n.\n\n\nלדבר הזה אפשר לתת שם מהודר לתפארת- משהו עם מילים בצרפתית אבל אני מעדיפה את זה פשוט. וטעים. פשוט טעים. \nאם אין בקרבתכם פירות יער\n (זו אכן העונה ויש להשיג בנמל- בשוק המקורה, ב- 15 שח\" לקופסא)- ניתן להגיש עם שלל \nפירות אחרים\n כמו פירות קיץ מתוקים פרוסים דק ואפילו תפוחים או אגסים –  צלויים או מבושלים.\n\n\n.\n\n\n.\n\n\nניתן לאפות את הבצק חתוך מראש למלבנים, ריבועים או עיגולים, לסדר מעל יפה את הקרם והתותים ולהגיש בצלחות אישיות. אפשר גם לארגן כטארט אחד גדול וממנו לחתוך פיסות אישיות ואפשר אפילו לבנות מגדלים. אני, מבולגנת כשאני, מעדיפה חתיכות מקריות מהקראנצ'י החמאתי הזה, קערית קרם פטיסייר במרכז השולחן ופירות- ככה כל אחד מסדר לעצמו את שאהבה נפשו ובטנו. הטעם, אגב, זהה בכל המקרים הנ\"ל.\n\n\n.\n\n\n.\n\n\n.\n\n\n\n\nקינוח קרם פטיסייר ופירות    \nבתודה ליפעת\n\n\n\n\nאפשר ואף ראוי  להכין הכל מבעוד מועד- זאת אומרת בבוקרו של יום. בצק עלים למחרת זה נו נו נו. את הבצק האפוי לאחר קירור, עוטפים היטב בנייר כסף ומאחסנים בצד. את קרם הפטיסייר שומרים במקרר ונותנים לו ערבוב טוב לפני ההגשה, להחלקת כל העניינים.\n\n\nלשכבת בצק העלים \n כ- 200 גר' /  6 מנות ואף יותר כי זה עשיר מאד\n\n\nבישראל בודאי קל מאד להשיג בצק עלים איכותי. אם אתם מהשכונה שלי- הבצק \nהזה\n נפלא וניתן להשיג אותו ב- whole foods\n\n\nמרדדים את הבצק לעובי של כחצי ס\"מ בערך. מפזרים עליו מעט סוכר גס ומניחים בין שני ניירות אפיה בין שתי תבניות.\n\n\nבמילים אחרות: תבנית, נייר, בצק, נייר, תבנית. מעל לתבנית העליונה מניחים עוד תבנית בכדי שיהיה לבצק כבד.\n\n\nמכניסים לתנור שחומם מראש ל- 190 מעלות צלסיוס/ 375 מעלות פרנהייט. אופים כ- 25 דקות או עד שהבצק שחום, מתקתק ופיצוחי. מקררים.\n\n\nקרם פטיסייר- זה ממש פשוט!\n\n\nבמקום להסתבך עם מקלות וניל, אפשר להצטייד בצנצנת איכותית של \nPure Vanilla Paste\n*- עושה את החיים הרבה יותר קלים.\n\n\nבסיום ההכנה, ניתן לגוון טעמים ולהוסיף מעט ליקר כמו גראנד מרנייר, שרי או פורט.\n\n\n\n\n.\n\n\n\n\n\n\n1/2 1 כוסות חלב מלא (4%)\n\n\n1 מקל וניל- חצוי ותוכו מגורד החוצה על גב של סכין \nאו\n כפית של *מחית גרגרי וניל\n\n\n3 חלמונים\n\n\n3 כפות מעוגלות של סוכר Turbinado (פשוט כי זה מה שהיה בבית אבל גם רגיל יהיה מצוין)\n\n\n2 כפות קורנפלור\n\n\nמביאים את החלב וגרגירי הוניל לסף רתיחה בסיר קטן. אם משתמשים במקל וניל רגיל- מכניסים לסיר את תוכו הדביק והמגורגר של המקל וגם את המקל עצמו. לאחר חימום החלב, מוציאים את המקל ועוברים עליו שוב עם גב הסכין, בכדי למצות עד תום את הוצאת הגרגרים.\n\n\nבינתיים, מערבבים בקערית את החלמונים עם הסוכר והקורנפלור.\n\n\nכשהחלב מוכן, מסירים מהאש ומוסיפים מעט ממנו לחלמונים בעזרת כף. לאחר כל הוספה מערבבים היטב. משהוספנו בערך כמחצית כוס חלב חם לתערובת החלמונים, מחזירים את התערובת המדוללת לסיר עצמו ובוחשים היטב. התהליך נועד להשוות טמפרטורות בין החלב החם ולאת לתת לה סיבה להפוך לחביתה.\n\n\nמחזירים את הסיר לאש ובוחשים ללא הפסקה, עד שהתערובת מסמיכה ומתחילה לבעבע. בשלב הזה אני אוהבת להזיז את הסיר ממקור החום ולערבב נמרצות (לתת לתערובת שניונת להרגע) ואז לשוב ולהחזירה לאש ולהמשיך לבשל וחוזר חלילה- דברו עם התערובת ברגישות והאזינו למצוקותיה. בעקרון יש לבשל כשתי דקות מתחילת בעבוע, תוך כדי ערבוב ולהקפיד שלא לחרוך או לשרוף או ל'חבתת' את העניינים. זה נשמע הרבה יותר מסובך ממה שזה- אבל בתכלס זה ממש פשוט!\n\n\nמעבירים לקערה נקיה, מניחים מעל (לא נוגע) פיסת נייר סופג ומעל מכסה או צלוחית. נותנים לתערובת להתקרר-השלב הזה אמור למנוע הקרשות של השכבה העליונה. בדרך כלל משתמשים בנייר ניילון נצמד, שמונח ישירות על התערובת החמה. השיטה שלי שאמורה להיות טיפל'ה יותר בריאה והנייר נועד בכדי לקלוט את האדים ולמנוע מהם לטפטף חזרה לתוך הקרם.\n\n\nאם ישנה דאגה מחלקיקי חביתה- ניתן להעביר דרך מסננת. א ב ל אם עקבתם בחריצות אחרי ההוראות שלי- אין סיבה שיהיו. גם אם התערובת לא נראת חלקה לגמרי בשלב זה, ערבוב נוסף לאחר הקירור, יעשה קסמים.  כדאי לבצע מבחן טעימה קטן ולתת ללשון להחליט חלק או לא.\n\n\nלאחר שהקרם הגיע לטמפרטורת החדר, מערבבים בתקיפות עד למרקם חלק ומעבירים לכלי אטום. מאחסנים במקרר.\n\n\n* אם הכינותם טארט אחד גדול ונדמה לכם  כי חסר מעט ברק בעיני הפרי- אפשר לחמם מעט דבש או ריבה חלקה מדוללים במים ולהבריש בעדינות את הפירות. אפשר גם רק לפדר במעט אבקת סוכר.\n\n\n\n\n.\n\n\n\n\nעוד מענייני העונה:\n\n\nסורבה תות ללא מכונה\n\n\nגלידת פטל ללא מכונה\n\n\nטארט דובדבנים\n\n\nגאלט אפרסקים\n\n\nטארט ריבת שזיפים\n\n\n קינוח רוברב\n\n\n ליפתן פירות קיץ\n\n\n ריבת משמשים\n\n\n .\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2013/06/24/crumble/": ".\n\n\nאל חלון האמבטיה מציץ עץ שזיף קשיש\n\n\nשהיה כאן הרבה לפני וכנראה שיהיה גם אחרי\n\n\nגם אני מציצה אליו  בכל יום\n\n\nסופרת דרכו ימים שחולפים, זמן בשנה\n\n\n.\n\n\n\n\n\n\n\n\n\n\n\n\n\n\nשזיפיו התלויים כמו עגילים מנצנצים בשמש, מבשרים את בוא הקיץ\n\n\nוהקיץ מביא איתו את כל שאר הפירות הכי אהובים –  צבעוניים, מתקתקים, נוטפי עסיס\n\n\nשתמיד תמיד, איכשהו, באים בקצת יותר מכפי שצריך או אפשר\n\n\n\n\n\n\nאף פעם לא אהבתי קרמבל. עד עכשיו.\n\n\nאולי בגלל שהצלחתי לראשונה להבין את היחס הנכון עבורי בין מתוק לחמוץ לחמאתי\n\n\nוהקלות הבלתי נתפסת של היותו וריח הפירות המקורמלים שמציף את המטבח\n\n\nטעים חם, פושר או קר\n\n\nאפילו אחרי יומיים-שלושה\n\n\n\n\n\n\n\n\n\n\n.   .   .\n\n\n\n\nקרמבל פירות מהיר \n    כ-6 מנות\n\n\nפירות קיץ מושלמים למאפה קרמבל: אפרסקים, נקטרינות, שזיפים, דובדבנים ומשמשים. בעונה אחרת יתאימו גם תפוחים ואגסים. אפשר להוסיף לפירורים גם שברי אגוזים.\n\n\nהכי אני אוהבת קומבינציות עם סולת כי היא מוסיפה מרקם מקסים ומתפצפץ למאפה.\n\n\n.   .   .   .   .\n\n\nאם נפלתם על פירות חמצמצים במיוחד, כדאי וראוי עוד מעט סוכר\n\n\n~4 כוסות גדושות בפירות רכים חתוכים גס- אפשר לשלב הכל עם הכל\n\n\n4 כפות דחוסות סוכר חום\n\n\n60 גרם חמאה קרה\n\n\n1/3 כוס קמח/ קמח מלא\n\n\n1/3 כוס סולת/ שיבולת שועל\n\n\n1/8 כפית קינמון\n\n\nמחממים תנור ל- 200 מעלות צלסיוס.\n\n\nשוטפים את הפירות, מגלענים אם יש צורך וחותכים אותם לחתיכות – איך שיוצא.\n\n\nמעבירים את הפירות לכלי האפיה, מערבבים עם 2 כפות מהסוכר ומשטיחים באופן אחיד.\n\n\nמכניסים לקערה: קמח, סולת או קוואקר, חמאה חתוכה לקוביות, 2 כפות סוכר וקינמון. מערבבים בעזרת אצבעות היד עד לקבלת תערובת פירורית. אין צורך שתהיה לגמרי אחידה וזה בסדר אם נשארות מעט חתיכות חמאה נראות לעין.\n\n\nמפזרים מעל לפירות ואופים 40-60 דקות  או עד שהמאפה ריחני ומבעבע והפירורים שחומים.\n\n\nמגישים עם גלידה, שמנת חמוצה, יוגרט משובח או סתם כך בלי כלום\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/04/plum/": "וואלה! של השבוע האחרון- למי שפספס או שכח ובעיקר בכדי שיהיה בבלוג. העוגה אגב, משובחה.\n\n\nשתהיה שבת שלום. \n\n\n\n\nשכנים זה דבר ברוך. כשהם מוצלחים, זאת אומרת. בביתנו, מי שאחראי בדר\"כ על קשרי החוץ השכונתיים הוא האיש, אשר בימים כתיקונם מתרועע עם זקנות, מחמיא לשכנות על מראן הצעיר, מתלטף עם כלבים ומתבדח.\n\n\nמי ששינה את מאזן הכוחות לאחרונה היא, מי אם לא, אמא אדמה.\n\n\nעם השכנים ג'ניס וסטיב מימין יש תן וקח ולא מהסוג של  חצי-כוס-סוכר.  סוכר מעולם לא לוויתי מהם אבל עץ השזיף \"שלנו\" הוא למעשה העץ הזקן שלהם, שהחליט לפני שנים רבות שהדשא של השכן ירוק יותר ובא לדור אצלנו. הגפן שלי, לעומתו, פלשה כבר מזמן את גבולות חצרם האחורית ונותנת להם בנדיבות מפירותיה. אני מקבלת מהם לימונים מהעץ ונותנת בחזרה עוגה ומקבלת תפוזים ופטל גינה ומחזירה…   וילדת העיר שבי, שתמיד כמהה לכפר, שמחה.\n\n\n\n\nהשזיפים של העץ הזה, שלנו- שלהם למה להתקטנן, הם קטנים ואדומים עם תוך צהבהב. מה שמדהים בהם    היא העובדה שהם מתוקים גם כשהפרי עדיין לא בשל לגמרי. בשנים הקודמות בעיקר אכלנו אותם טריים, חילקנו בין חברים והילדים לקחו הרבה לגן. היה נדמה לי שכאשר אסיים להפשיט אותם מהגלעין, לא יוותר פרי. השנה מצאתי פתרון לקוטן שלהם- איך לא חשבתי על זה קודם? מכשיר גלעון דובדבנים!\n\n\nרק עוד בעיה אחת קטנה… עדר הגמדים שבביתנו, מסתכל בעין עקומה על עוגות פרי וזה לא טוב לזוג ההורים שמסתכלים בעין מצוינת על כמעט כל סוגי המזונות הטעימים וכן, בכלל זה גם על עוגות פרי. אז מה עושים? מזמינים חברים בשבת בבוקר, אופים לכבודם עוגה וכשהיא מתחסלת בתוך שעתיים, המצפון נקי. כי מה, לא נכין עוגה לאורחים?!\n\n\n\n\nוהעוגה? יופי יופי של עוגה. קלה להכנה, מקבלת כל פרי בשמחה, לא דורשת תבנית ומשדרת איכות כפרית.  הבצק הוא מסוג הבצקים ששוים איזכור מיוחד- פשוט להכנה, פריך וחמאתי. מרדדים אותו, מעמיסים בפירות- משמשים, נקטרינות, אפרסקים, דובדבנים ואפילו פירות יער, מוסיפים מעט סוכר וזהו.\n\n\nהבצק הנפלא הזה יכול גם לקבל על עצמו קרם שקדים או קרם פטיסרי לגרסאות מורכבות יותר. בעיניי, במקרה של פירות הקיץ המופלאים, הפשטות היא המפתח.\n\n\n \n \n\n\nמאחר ומתיקות הפרי משתנה מפרי לפרי, כדאי לטעום אותם. אם הפירות שלכם מתוקים מאד- כמות הסוכר שבמתכון מספקת. אם הפירות מעט חמצמצים, רצוי להגדיל את כמות הסוכר שמפזרים מעל. \n\n\nגאלט שזיפים\n\n\n'קמח אגוזי לוז' הינו פשוט אגוזי לוז טחונים דק דק.  אם אין בנמצא, נסו קמח שקדים או אפילו אגוזים אחרים או המירו את הכמות בתוספת של קמח רגיל. \n\n\nבערך\n \n500 גר. פרי מגולען וחתוך גס\n\n\n2 כפות גדושות ריבה איכותית- אני השתמשתי בריבת משמש ביתית\n\n\n2 כפות סוכר\n\n\n1 כף חמאה\n\n\nלבצק:\n\n\n200 גר. חמאה\n\n\n1/4 כוס קמח אגוזי לוז \n\n\n2 כוסות קמח\n\n\n1 כף סוכר\n\n\nקורט מלח\n\n\n1/3 כוס מי קרח\n\n\nמחממים תנור ל- 200  מעלות צלסיוס.\n\n\nבפוד- פרוססור עם להב המתכת (אין כאן טעות!) מערבבים קמח, סוכר, מלח וחמאה. ערבוב קצר בכדי שישארו גושי חמאה נראים לעין של כס\"מ. מוסיפים את המים ומעבדים על-ידי פולסים קצרים עד לקבלת תערובת פירורית. לא לעבד יותר מדי!  בכדי לבדוק האם יש מספיק מים – לוקחים מעט מהתערובת ולוחצים אותה ביד. אם היא נדבקת לבצק זה מצוין. אם לא, מוסיפים עוד כף או שתיים של מים.\n\n\nמעבירים את הפירורים למשטח נקי ומאגדים אותם לכדור בצק.\n\n\n*לא לדאוג אם עדיין נראים גושישי חמאה בבצק. אלו רק יהפכו אותו לפריך יותר.\n\n\n\n\nמרדדים על משטח מקומח לצורה עגולה (אין צורך שיהיה מדויק) של כ- 32 ס\"מ.\n\n\nמעבירים לתבנית אפיה מרופדת בנייר אפיה. קחו בחשבון שהדפנות מתקפלות פנימה, כך שהבצק יכול בשלב הזה להיות רחב מהתבנית. מורחים את הריבה במרכז הבצק כ- 5 ס\"מ מהצדדים ומפזרים מעל את הפרי. זורים את כף הסוכר וחותכים את כף החמאה לחתיכות קטנות אותן מפזרים מעל. מקפלים את שולי הבצק הנקיים כלפי פנימה ומהדקים בעדינות ע\"מ שלא יפתחו.  \n\n\nמורחים את דפנות הבצק במעט שמנת מתוקה, חלב או ביצה ומפזרים מעל את כף הסוכר הנותרת. זה יתן תוספת קראנצ'ית לדפנות.\n\n\nאופים כ- 60 דקות או עד שהבצק משחים.\n\n\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/12/applgallet/": "מזג האויר הפכפך וקודרני כמו מצב הפוליטיקה בארצנו. שלא כמו, המזג לפחות אינו מעציב.\n\n\n \n\n\nהיום הזה התחיל אפור\n\n\n\n\nוהמשיך אפור\n\n\n יום שדורש אוכל של בית. לנסיכה הבטחתי מרק עוף. קציצות לזכרים. ולכם- מאפה תפוחים. כי חורף בארה\"ב זה פאי תפוחים.\n\n\nפרינצי וחברתה משחקות בסלון. איזה בסלון, ב כ ל הבית. אולי זה עובד הפוך… אולי בעצם הייתי צריכה לומר 'בנות בואו למטבח… בבקשה בואו והסתובבו לי בין הרגליים כשאני מסתובבת פה עם מחבת רותח של חמאה ותפוחים'  מפני שהאופציה השניה, הנורמאטיבית של 'בבקשה לא במטבח' לא עברה אצלן טוב. ובעוד אני מנסה לחשב כמויות של שקדים וחמאה, האחת זוחלת לי בין הרגליים (אני מסיקה שהיא כלב כי היא נובחת) והשניה, בשמלת נסיכות, מנסה להשקות אותה מקערה. ודוקא היום החלטתי למדוד זמן בכדי לדעת לומר בדיוק כמה זה לוקח. אז מה שאני יכולה לומר לכם הוא שזמן ההכנה + כלב אחד ומשחק דמיוני משולב באזור האפיה לוקח 45 דקות. לא רע. מה שעוד לא רע זוהי התוצאה המשובחת.\n\n\nזהו  אינו פאי פירות סטנדרטי אלא \nגאלט\n שהוא פאי הפתוח בחלקו העליון ואינו מעוצב בתבנית. אולטימטיבי בעיני. אין צורך ללכלך תבנית, לא חייב להיות מושלם וגם משדר מראה של 'אני כפרי אבל יש לי סטייל'.\n\n\nהבצק עצמו מעולה. הוא יכול לשמש אתכם למלוח או מתוק והוא  מושלם בפריכותו. מושלם. לא פחות. על הבצק אפשר לשים הכל, רק שימו לב שהתכולה לא תהיה דלילה מדי כי הדפנות הן בצק ולא תבנית. עוד מעלה יש לו לבצק הזה- אין צורך להשהותו במקרר וניתן לעבוד איתו מיד. אהה!\n\n\n \n\n\n\n\n \n\n\n\n\n \nגאלט תפוחים בקרם שקדים ואגוזי לוז\n       12 מנות\n\n\nרציתי להכין קרם פטיסרי אבל בין הנביחות לבאלגן לא מצאתי את המתכון ולכן הכנתי קרם שקדים (פראנג'יפאן) שהוספתי לו גם אגוזי לוז ומעט קינמון. גאלטים מסורתיים לא משתמשים בזה ומסתפקים רק בפירות טריים וסוכר. ב'קמח' שקדים או אגוזים- אני מתכוונת לטחונים דק מאד- כמו קמח. אם מסיבה כלשהיא אין לכם בהישג יד, פשוט רסקו במג'ימיקס. התוצאה תהיה גסה יותר אבל עדיין חיננית.\n\n\nאופן ההכנה לפי הסדר הנתון. תפוחים ראשונים בכדי שיוכלו להתקרר מעט ובצק אחרון.\n\n\nמחממים תנור ל- 200 מעלות צלסיוס\\ 400 פרנהיט\n\n\nלתפוחים\n\n\n3-4 תפוחי גראני סמית' \nגדולים\n (ירוקים)  (או 5-6 בינוניים)\n\n\n2 כפות חמאה\n\n\n1/2  2 כפות סוכר\n\n\nמקלפים את התפוחים. חותכים לרבעים ומנקים מהליבה. פורסים כל רבע ל-3. מטגנים את התפוחים בפעמיים. במחבת רחבה ממיסים 1 כף חמאה ומוסיפים מחצית מהתפוחים. מבשלים על אש גבוהה כדקה ומפזרים מעל 1 כף סוכר. 'מקפיצים' (או הופכים עם מזלג) את התפוחים ומבשלים עוד דקה או שתיים. התפוחים אינם אמורים להיות רכים ממש, אלא לקבל חצי בישול וזיגוג עדין של טעם. משטיחים על תבנית רחבה לצינון מהיר וחוזרים על הפעולה עם המחצית השניה.\n\n\n ל\nקרם השקדים ואגוזי- הלוז\n\n\n2 כפות חמאה רכה ביותר (לא מומסת!)\n\n\n4 כפות קמח שקדים\n\n\n4 כפות קמח אגוזי-לוז\n\n\n1 ביצה\n\n\n1/4 כפית קינמון\n\n\n2 כפות סוכר\n\n\nמערבבים הכל יחד.\n\n\nלבצק\n\n\n200 גר. חמאה קרה – חתוכה לקוביות\n\n\n2 כוסות קמח\n\n\n1/2 כפית של מלח ושל סוכר\n\n\n1/3 כוס מים\n\n\nבפוד- פרוססור עם להב המתכת (אין כאן טעות!) מערבבים קמח, סוכר, מלח וחמאה. ערבוב קצר בכדי שישארו גושי חמאה נראים לעין של כס\"מ. מוסיפים את המים ומעבדים ע\"י פולסים קצרים עד לקבלת תערובת פירורית. לא לעבד יותר מדי!  בכדי לבדוק האם יש מספיק מים – לוקחים מעט מהתערובת ולוחצים אותה ביד. אם היא נדבקת לבצק זה מצוין. אם לא, מוסיפים עוד כף או שתיים של מים.\n\n\nמעבירים את הפירורים למשטח נקי ומאגדים אותם לכדור בצק.\n\n\n*לא לדאוג אם עדיין נראים גושישי חמאה בבצק. אלו רק יהפכו אותו לפריך יותר.\n\n\n\n\n \n\n\n\n\nמרדדים על משטח מקומח לצורה עגולה (אין צורך שיהיה מדויק) של כ- 40 ס\"מ.\n\n\nמעבירים לתבנית אפיה מרופדת בנייר אפיה. קחו בחשבון שהדפנות מתקפלות פנימה, כך שהבצק יכול בשלב הזה להיות רחב מהתבנית. מורחים את קרם השקדים במרכז הבצק כ- 5 ס\"מ מהצדדים ומפזרים מעל את התפוחים. זורים מעל לתפוחים את 1/2 כפית הסוכר הנותרת ומקפלים את שולי הבצק הנקיים כלפי פנימה (ראו תמונות למעלה). אין צורך לכסות את התפוחים לגמרי! את הבצק יש 'לצבוט' מעט על- מנת שיקבל צורה עגולה.\n\n\nמורחים את דפנות הבצק בשמנת מתוקה או חלב ומפזרים מעל 1 כף סוכר. זה יתן תוספת קראנצ'ית לדפנות.\n\n\nאופים כ- 40 דקות או עד שהבצק משחים.\n\n\n\n\n \n\n\n \n\n\nכדרכם של מאפי פירות בבצק פריך \nהכי טוב לאכול את זה טרי ועדיין מעט חמים\n. מאחר ושליש ניתן לחברה ושליש לחברה אחרת שהיא שכנה, אפילו לא הספקתי לצלם את התוצאה כראוי.   \"זה מעולה. מזל שנתת את הרוב…\"  אמר האיש בפה מלא. באמת מזל. אחרת היינו גומרים את הכל.\n\n\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/11/26/chocpudding/": "איכשהוא תמיד יוצא שהם רוצים לאפות יחד כשיש להם יום חופשי.\n\n\nאני מנסה לשחד אותם בדברים אחרים אבל יודעת שהקרב אבוד מראש. \"לאפות וליצור\" הוא יום בו אני מוקפת בנירות וטושים, צבעים ודבקים, במטבח מבולגן ודביק וברצפה ספוגת ביצים כי הרי כולנו יודעים שבכדי לדעת צריך להתאמן\n\n\n\n\n \n\n\n\n\nכמו רוב ההורים המודרניים, כך גם אני, מנסה לאפות איתם קצת יותר בריא. בדר\"כ אנחנו מכינים עוגות בננה עם סוכר חום, מאפינס של גזר עם קמח מלא והס מלהזכיר חמאה. חמאה זה לאורחים. עד היום אני זוכרת את 'קיש הבצל של רות סירקיס זה לאורחים' של אמא שלי ואת 'פונדו הגבינות זה לאורחים' וכמובן שאת ׳עוגת השוקולד המוסית של האורחים׳.\n\n\nוככה בעודי שקועה בזכרונות, מתחיל קרב אימתנים בין שתי ההילות- זו שמנסה בכל כוחה להפחית בכמויות הממתקים והמתוקים ולאפות רק עם שמן זית והשניה שאומרת לה שהכל במידה.\n\n\n…והפעם, מנצחת הילת השמנת והשוקולד.  פותחת את המחברת ומחליטה על פודינג לחם ושוקולד- קינוח אמריקאי קלאסי ועשיר מהימים בהם לא התלבטתי בכלום. כאשר מכינים אותו משוקולד איכותי ומשובח הוא הופך למעדן ממכר במיוחד. כמובן שלא מתאפקת וממציאה אותו קצת מחדש- חצי שמנת וחצי חלב, פחות שוקולד וכמות סוכר שפוחתת פלאים.\n\n\nבסוף המבצע, בין קליפות של ביצים ומריחות שוקולד על ארונות המטבח, עומדת לה תבנית אדומה מלאה במאפה רך, שוקולדי ומפנק. הוא לא נראה מי-יודע-מה אבל כף גדושה ממנו, חמים וכהה עם נו, טוב, קצת גלידת וניל- עושה לכל המשפחה שלי טוב בבטן ובלב.\n\n\n\n\n\n\nלמחרת באים חברים. אח, כמה טוב שהשארנו משהו לאורחים… אנחנו חותכים את הפודינג שהתקשה במקרר לקוביות ונהנים מכל ביס.\n\n\nיש מצב שעל הפודינג הזה הומצא המשפט: אל תסתכל בקנקן אלא במה שבתוכו.\n\n\n\n\nפודינג של לחם ושוקולד\n\nיופי של דבר לשימוש בשאריות חלה משבת או מאפים מיותמים.\n\nלמראה פרוע וכפרי יותר, נותנים לפרוסות הבריוש לצוץ בחוסר אחידות ( ילדי שלי היו עסוקים בלדחוף את הלחם עם הכפות כלפי מטה וככה הלך על הכפרי)\n\n\nהתערובת מספיקה לתבנית 20/27 ס\"מ או כל אחרת דומה ומאחר והפודינג עשיר מאד- זה יספיק לשמונה איש.\n\n\n200 גר. בריוש או חלה (לאחר שהורדתם את ה'קשה')\n\n\n1/4 1 כוסות  שמנת מתוקה\n\n\n1/4  1 כוסות חלב\n\n\n120 גר' סוכר\n\n\n200 גר' שוקולד 70% איכותי- קצוץ גס\n\n\n6 חלמונים\n\n\nמחממים תנור ל- 150 מעלות צלסיוס.\n\n\nאת החלה או הבריוש  (להלן 'הלחם') – חותכים לקוביות.\n\n\nמכניסים לסיר את השמנת, החלב והסוכר. מערבבים עש שהסוכר נמס, מחכים לרתיחה ומיד מכבים את האש.\n\n\nמוסיפים לתערובת החלב החמה את השוקולד הקצוץ, מחכים מספר דקות ומערבבים לתערובת חלקה.\n\n\nמוסיפים את החלמונים בהדרגה ובאיטיות לתערובת השוקולד, תוך כדי ערבוב מתמיד.\n\n\nמערבבים היטב את הלחם עם תערובת השוקולד ומעבירים לתבנית. נותנים לשוקולד להספג כ- 10 דקות בלחם. (אפשר גם לאפות מיד אך אז מרכז קוביות הלחם ישאר לבנבן)\n\n\nאופים כ- 35-40 דקות, עד אשר המאפה יציב אך עדיין מעט רך במרכזו.\n\n\nמקררים מעט ואוכלים חמים בקערית עם או בלי גלידה.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/29/lavender/": "באחת העליות הביתה, יש בית אחד, שכל קדמתו הם שיחי לבנדר. רוב השנה מראה משמים ואז פתאום, בעונה, פרובנס קטנה!\n\n\n\nאני עוברת שם לפחות פעם ביום ומתכננת מה אכין מהפרחים הקטנים והמקסימים  האלו. הלבנדר שלי, לעומת הפרובנס, ביצע התאבדות דרמטית לא מכבר ואני מתכננת להתכבד בזה של השכן.\n\n\n\n\nאני באמת מתכננת לחזור אליו אבל איכשהו הימים נוזלים בין האצבעות ודברים אחרים מתבשלים. אני רואה איך הסגול דוהה עם כל יום שחולף ובסוף, קוטפת שם פרחי לבנדר שהתייבשו לגמרי ומכינה קרם ברולה משמנת שנותרה מיותמת במקרר.  אני ממירה חלק מהשמנת בחלב ומרגישה עם זה טוב, גם אם זה בא במעט על חשבון המרקם השמנתי הכבד.\n\n\nלמרות התדמית המרשימה שיש לקינוח הזה, הכנתו היא קלי-קלות. צריך רק לדאוג שלא לאפות יותר מדי וצריך, ממש אי אפשר בלי- מבער. הקטנים שניתן לקנות בחנויות המתמחות טובים בהחלט למשימה.\n\n\n\n\n\n\nלבנדר מזכיר לי תמיד את סבוני ה- Yardley , שהורי הביאו מטיול 'אירופה הקלאסית' בשנות השמונים. אלו היו סבונים מהודרים, עטופים בנייר וחתומים עם מדבקה ואמא שלי הניחה אותם בארון המצעים והמגבות. עבורי זה היה ריח של חוצלארץ ומפעם לפעם הייתי מתגנבת לארון לרחרח אותם. עד היום אני טומנת סבונים בארונות המגבות והמצעים שלי… ודווקא בגלל שהלבנדר מזוהה כל-כך עם הסבון, יש להקפיד מאד שלא להפריז בשימוש איתו. מעט, במקרה הזה, עושה המון.\n\n\n\n\nטיפונת של פרחי לבנדר מיובשים וקצוצים תוסיף יחודיות ואופי לעוגיות, עוגות ותה וגם ל\nזה\n ול\nזה\n. (ב'זה' ו'זה' מרתיחים עם החלב או השמנת, מקררים מעט ומסננים).\n\n\n\n\n\n\nקרם ברולה \n         4 מנות\n\n\n1/4  1 כוסות שמנת מתוקה\n\n\n1/2 כוס חלב מלא\n\n\n3 חלמונים\n\n\n4 כפות סוכר\n\n\n1/2 כפית פרחי לבנדר מיובשים\n\n\n1/2 מקל וניל חצוי (לא חובה)\n\n\n \n\n\nמחממים תנור ל-100 מעחות צלסיוס\\ 200 פרנהייט.\n\n\nמעבירים לסיר את השמנת, החלב ופרחי הלבנדר. מביאים לסף רתיחה, מכבים את האש ונותנים לזה לעמוד 5 דקות- לספיגת טעמים. אם משתמשים במקל וניל, מגרדים את תוכו ומוסיפים לסיר.\n\n\nמערבבים חלמונים וסוכר בקערה.\n\n\nמתחילים לאחד בין שתי התערבות באיטיות (טימפור). מוסיפים בכל פעם, מעט מתערובת החלב לביצים ומערבבים היטב. מסננים ויוצקים לקעריות. מניחים את הקעריות התבנית מרווחת בעלת דפנות עבות ויוצקים מים רותחים עש למחצית מגובה הקעריות. מכסים היטב בנייר כסף.\n\n\nמעבירים בזהירות לתנור המחומם ואופים כ- 50 דקות. איך זה נראה כשזה מוכן?! מנענעים את אחת הקעריות בעדינות- הצדדים אמורים להיות יציבים למדי, בעוד שמרכז הקרם אמור להתנועע קלות. בהמשך, עד לקרור מלא, כל העסק יתייצב.\n\n\nמוציאים מהמים ומקררים. מעבירים למקרר ושומרים מכוסה. עד כאן- ניתן להכין כיומיים מראש. \n\n\nלפני ההגשה, מפזרים כף סוכר *Turbinado מעל לכל קערית ומנענעים מעט ע\"מ שפיזור הסוכר יהיה אחיד. בעזרת המבער ממיסים את הסוכר בעדינות. מכניסים את הקעריות לדקותיים למקפיא- זה עוזר לצינון מהיר של הקראמל- ומגישים.    * מכל סוגי הסוכר, אני מוצאת שזה 'מתקרמל' הכי טוב. בצר לכם – תשתמשו בסוכר רגיל.\n\n\n יאם.\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/27/lad/": "ביסים גאה ונרגש לארח בסלון ביתו את חיתל אוהד-ליפסקין. \n\n\n\n\n \n\n\n את חיתל, פייסטרי שף מוכשרת עד- מאד המתגוררת בניו-יורק, הכרתי כשהגעתי לעבוד ב\n'בושון\n'. היא כבר הייתה סו- שף וכמובן שהתידדנו על רקע היותנו ישראליות ולמרות  חוסר חפיפה מוחלט בשעות העבודה.\n\n\nלפני שהגיעה לניו-יורק הספיקה חיתל לעבוד בארץ בלחם ארז ולהכין מתוקים לרושפלד. בקיצור, מקצוענית אמיתית.\n\n\nלכבוד הפסח היא הסכימה להתארח כאן ולשתף את כולנו במתכון שהוא ואריאציה מקורית וקלה להכנה על פטיפור הודי הנקרא \nלאדו.\n  הלאדו הם ממתקים הודיים עגולים ומתוקים אשר מוגשים בעיקר באירועים חגיגיים כמו חתונות ושמחות.  הכדורים הקטנים של חיתל, מכילים חלב ממותק- תוכם עשיר וקרמי והציפויים השונים נותנים את החלק הקראנצ'י.  יופי של מתנה לפסח.\n\n\n \n\n\n\n\n \n\n\nהצילומים אף הם באדיבות חיתל וכל שנותר לעבדתכם הנאמנה הוא, לעשות כמיטב יכולתה בהסבר תהליך היצירה.\n\n\nאז קדימה, למה אתם מחכים?! לכו תעשו מישהו מאושר… \n\n\n  \n\n\n\n\n 3 מרכיבים שמתחברים לאחד תוך בישול ובחישה\n\n\n \n\n\n\n\nהתערובות המוכנות \n\n\n \n\n\n\n\n\n\nמגלגלים- מגלגלים\n\n\n \n\n\n\n\nויש תשורות לחג הפסח!\n\n\n\n\nלאדו\n– פטיפורים בהשראה הודית           כ-60 כדורים\n\n\nאפשר להשתולל עם תבלינים מיוחדים ושלל ציפויים. חיתל בחרה ב: פיסטוק, קוקוס קלוי, שברי בוטנים וסומסום קלוי. כדי לקצר תהליכים, ניתן לקנות אגוזים\\וגרעינים קלויים מראש.\n\n\nמאחר והתערובת מניבה 60 כדורים, היא הכינה כמות כפולה וחילקה אותה לרבעים. התקבלו 30 כדורים מכל טעם. זהו משהו שצריך לקחת בחשבון, מאחר והציפוי משתלב גם בתהליך הבישול.\n\n\n1 קופסאת חלב ממותק  (400 גר')\n\n\n90 גר' חמאה\n\n\n1/2  1 כוסות של 'טעם' + עוד קצת לגלגול \n–  זה יכול להיות סוג של אגוז, גרעין, קוקוס קלוי, סומסום קלוי וכ\"ו-  הקליה תלויה בסוג האגוז. חיתל לא קלתה את הפיסטוקים אולם הבוטנים צריכים קליה קצרה.\n\n\nבסיר קטן ממיסים חמאה, חלב משומר ואגוזים או 'נותן טעם אחר'. מבשלים על אש בינונית- נמוכה, תוך ערבוב כ- 5 דקות. התערובת מוכנה כאשר היא נפרדת מדפנות הסיר ומהתחתית. מעבירים לקערה לקירור.\n\n\nהכי טוב  לצור את הכדורים בעוד התערובת חמימה ונעימה. במקרה שהתקררה מדי והציפוי לא נדבק טוב, יש להכניס למיקרו ולחמם אותה מעט.\n\n\nיוצרים כדורים קטנים ומגלגלים אותם בתערובת  האגוזים או נותני הטעם האחרים.\n\n\nשומרים במקרר.\n\n\nמגישים בטמפ' החדר.  \n\n\n** חברים! עקב פניות אחדות המביעות בלבול- אני מוסיפה בזאת הסבר מפורט ונוסף…\n\n\nאם ברצונכם כמות של 60 כדורים מאותו הטעם-\n יש להכין את המתכון במלואו.\n\n\nאם ברצונכם 30 כדורים בטעם מסוים ו- 30 כדורים בטעם שונה-\n כל שעליכם לעשות הוא לחלק את המתכון לשני חצאים (שני סירים המכילים כל אחד 1/2 קופסאת חלב + 45 גר' חמאה+ 3/4 כוס של אגוזים או 'נותן טעם 'אחר).\n\n\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2011/06/18/lollipops/": ".\n\n\n.\n\n\n\"עכשיו תורך!\"  אמרתי לאיש כשהגיעה ההודעה על פרויקט המדע שהילדה צריכה להפיק לבית הספר. בדמיוני ראיתי אותם בונים זרמי חשמל, רוקחים משחות סגולות, מעלים אדים במבחנות צרות או במינימום פותרים סוגיות עתיקות יומין, כיאה למורה במעמדו.\n\n\nאין בעיה, אמר האיש, אין ב ע י ה.\n\n\n.\n\n\n.\n\n\nברגע התשעים הם הסתגרו בחדר ויצאו משם כשאור בעיניהם. יש פרויקט! הכריזה הילדה באושר גדול והאיש הנהן במרץ מאחור- אנחנו נבדוק איך משפיע סירופ סוכר על יצירת סוכריה על מקל!\n\n\n.\n\n\n.\n\n\nפולניה חדת מבט שכמוני קלטה מיד מה נהיה כאן- וכי איך יפיק סוכריה על מקל איש אשר אינו מתקרב למטבח ובקושי יודע להדליק את הגז??! לכסנתי מבטי ארס ואש אך אלו נתקלו בחומות רוע הגזירה.\n\n\nאין בעיה אמר מבטו, אין ב ע י ה .\n\n\n.\n\n\n.\n\n\nתגיד, אמרתי לו אחר-כך, איזה מן פרויקט מאעפן זה?! את מי מעניין מה עושה סירופ הסוכר לסוכריה על מקל וחוץ מזה דוקא פרויקט בישול היית צריך לבחור? תשכח מזה, אין מצב, אני לא עושה בשבילך את הפרויקט הזה.\n\n\nאין בעיה, אמר שוב האיש, באמת באמת שאין בעיה.\n\n\n.\n\n\n.\n\n\nבאמת באמת שלא היתה לו בעיה עם הפרויקט הזה כי מי שעמדה בסוף במטבח והכינה סוכריות על מקל עם הילדים, זו אני. היה נחמד. הזכיר לי את הסוכריות המצחיקות האלו שהיינו מכינים בצופים ממיץ פטל בסיר אפור וגדול על המדורה. זוהי מין חינגת סוכר מטורפת שבאופן חד פעמי יכולה להסב הרבה שמחה לטף, פעילות משעשעת לאחרצהריים משועמם בחופש.\n\n\nונקמתה המתוקה של המורה בצורת C\n\n\n\n\n\n\n.\n\n\nסוכריות על מקל \n\n\nמסתבר שאפשר להכין אחלה סוכריות גם בלי סירופ סוכר, הן פשוט לא יחזיקו מעמד ליום הבא ויהיו דביקות. המתכון הזה בסיסי להחריד ואינו דורש מודדי חום וסיבוכים, פשוט הקפידו לא להשחים את הסוכר יתר על המידה, אחרת יהיה לכם מר.\n\n\nהכינו מראש מקלות (אפשר אפילו כאלו מהגינה) מונחים במרווחים על גבי נייר אפיה למען שלא יהיה לכם בלגן מוגזם. ניתן לפזר מעט סוכריות לקישוט לאחר יציקת הקרמל על המקלות. את הסיר הדביק, יש להשרות במים רותחים והכל ימס ויעלם. אם אתם מתכננים לשמור חלק, יש לעטוף אותן היטב מיד לאחר הקירור, בכדי שלא יספגו לחות.\n\n\n1 כוס סוכר\n\n\n1/3 כוס סירופ תירס\n\n\n1/2 כוס מים\n\n\nמניחים בסיר, בוחשים ומחממים. משתלטים על הצורך העז לערבב, מדי פעם אפשר להזיז את הסיר בתנועות מעגליות, בעיקר כשנראה כי השוליים כהים יותר ממרכז הנוזל. מביאים לרתיחה ואז מנמיכים את הלהבה לבינונית. זה לא הזמן לעשות פדיקור, צריך לעמוד ליד ולהשגיח, במיוחד אם הילדים באזור והם סקרנים.\n\n\nבתחילה בועות התערובת יהיו גדולות והן ילכו ויעשו קטנות (שימו לב לצילומים שמעל). יש לכבות את הלהבה כאשר התערובת הגיעה לצבע צהוב נחושתי, קחו בחשבון שיהיו עוד כמה דקות  של חום ותהיה לה הזדמנות להתכהות מעט יותר.\n\n\nיש להוריד מהאש ולחכות דקותיים עד שהתערובת תתקרר מעט ותהיה סמיכה יותר, אחרת הסוכריות יגלשו לכל עבר ברגע שתצקו אותן על המקל.\n\n\n.\n\n\n\n\n.\n\n\n\n\nשערות סוכר\n\n\nמעל לכיור יהיה מקום טוב לנסיונות\n\n\nלוקחים כף עץ ומחזיקים אותה בחלקה העגול, כך שיש לכם מקל עץ. טובלים מזלג בקרמל שבסיר, מרימים אותו בכדי שהגוש העבה והכבד הראשוני ירד חזרה ואז בזריזות, מנדנדים את המזלג בתנועות קדימה אחורה מעל למקל העץ. שערות הקרמל יתקשו תוך שניות .\n\n\n .\n\n\n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/08/16/icecream/": "אוקיי חברים,\n\n\nהנה הזמן לעדכן אתכם בבייבי החדש שלי: טור שבועי ב-וואלה! בכל יום ראשון!\n\n\nהתכוונתי רק לשים \nלינק לאתר\n  אבל כמו שקורה עם תינוקות חדשים, לפעמים צריך ללמוד להכיר אותם וכך יצא שהוא קצת מעוך. הנה הוא במלואו…\n\n\n\n\nמביקור במולדת חזרנו רק לפני שבוע וכבר קשה לדמיין מפה את החום הישראלי. בערב נהיה קריר בגבעות של ביתנו והדבר שהכי מתחשק בעולם זה מרק חם. נו כבר, אני אומרת לעצמי, דמייני חם ומנסה להזכר, הרי רק שבוע עבר.  \n\n\nמזג האויר בברקלי הוא הדבר הכי קרוב לאידאלי. החורף הוא חורף ישראלי אבל הקיץ שונה לגמרי. ימים מעטים שממש חם ובשאר הזמן נעים עד קריר. ביחוד בבקרים. \n\n\n \n\n\nהמון דברים קרו בגינה שלנו ובחוץ בזמן שלא היינו כי חודש זה ימבה זמן במונחי גינה. אחד המשמחים מכל הם שיחי הפטל השחור, שגדלים בר ברחוב שלנו והתמלאו בהעדרנו בפירות סגולים-שחורים. אני והילדים הולכים לקטוף ונזכרים כמה כל העסק הזה דוקר. הפטנט הוא להתכופף, אני מסבירה להם בפעם המאה, כי אז רואים את כל הפטל שמתחבא והוא בשל ונורא מתוק. הם מתכופפים, משלחים הוראות ומתמלאים בכתמים אדומים- סגולים של עסיס.\n\n\n \n\n\nביום המחרת אני מקבלת מהשכנה קופסא ובה פטל בשל מהחצר שלה. היא באה בדיוק כשאני בשוונג לחשוב חם. אני מסתכלת על הפטל, הוא מסתכל עלי וביחד אנחנו מחליטים על גלידה.\n\n\nהבעיה עם מתכוני הגלידה, אני אומרת לו, שרוב רובם של האנשים מרפרפים עליהם עד שהעיניים נתקעות להם ב: \"מעבירים את התערובת למכונת הגלידה..\" ושם זה נגמר. לרובם אין מכונת גלידה. \n\n\nהפטל ואני מחליטים על גלידה של בית ללא מכונה ויוצאים לדרך!\n\n\n\n\nהבסיס לגלידה הזו הוא קרם אינגליז- תערובת מבושלת של חלמונים, סוכר וחלב. התערובת הזו היא שנותנת לתוצאה הסופית את מרקמה החלק והעשיר. ומשם אין גבול לאפשרויות… לשלב הרתחת החלב ניתן להוסיף נותני טעם כגון קוקוס, תבלינים שונים, קליפות תפוז, לימון ואפילו בננה. אפשר לקפל לתוכה פיסות שוקולד, שברי אגוזים רגילים או מסוכרים, מרשמלו, פיסות מרנג או ריבה של בית. את התערובת אני אוהבת לא לערבב עד הסוף וע\"י כך לקבל צבעים שונים וטעם לא אחיד בכל ביס. וכדאי לזכור שכאשר מוסיפים פירות בחתיכות גדולות הם הופכים לגושוני קרח.\n\n\nאת התערובת ניתן להקפיא בצורות שונות- בכלי רגיל ומשם לקעריות הגשה באופן חופשי או עם כף גלידה, בתבנית מאורכת מרופדת בניילון נצמד וחיתוך של סכין לפרוסות או בכוסות קטנות ליצירת ארטיקים -רק אל תעשו אותם גדולים מדי כי זה לא נוח. כמקל ניתן להשתמש בענף עץ קטן, מקלות עץ של יצירה או של רופא וגם צ'ופ סטיקס. מנסיון, כוסות עגולות הן הנוחות ביותר, מאחר והגלידה אינה קשה כמו קרח וחילוצה מצריך העברת סכין דקה בדפנות ותנועת משיכה סיבובית.\n\n\nהגלידה שלי מכילה הפעם ליקר קרם דה קסיס ובלסמי עם פטל שחור ותהוה סיום מרשים לארוחה של 'גדולים'. תחשבו כמה סטייל צופנים ארטיקים קטנים של זה כמנה אחרונה…\n\n\n\n\nגלידת קסיס, בלסמי ופטל שחור\n             8 מנות\n\n\nאם רוצים להוסיף לגלידה טעמים בסיסיים יש להוסיפם לחלב לפני הרתיחה, לקרר ולסנן. אני הוספתי בנסיון ראשון  1/2 מקל וניל ובשני תרמיל אחד של הל.  לא נרשמה העדפה ברורה למי מהם, אלא שלהל יש טעם קצת יותר מתוחכם. כמובן שאפשר בלי וניל ובלי תיחכום.\n\n\nגלידת בסיס\n\n\n1/2 כוס חלב\n\n\n1/2 מקל וניל חצוי \nאו\n 1 תרמיל הל פצוע (לא חובה)\n\n\n3 חלמונים\n\n\n1/2 כוס סוכר \n\n\n1 כוס שמנת מתוקה\n\n\nמכניסים את החלב לסיר קטן ומחממים. רגע לפני הרתיחה, מורידים מן האש.\n\n\nבקערה מערבבים היטב חלמונים וסוכר. מתקבלת תערובת מעט מוצקה וזה בסדר. מתחילים להעביר טיפונת חלב לתערובת החלבונים ובוחשים היטב. ממשיכים להעביר עוד מעט חלב ולערבב. האיטיות הזו נועדה ע\"מ למנוע מהחלמונים להפוך לחביתה במגע פתאומי עם חום (טימפור). כאשר שתי התערובות אוחדו לאחת מעבירים חזרה לסיר בו הורתח החלב. \n\n\n\n\n\n\n\n\nמעבירים את הסיר הקטן לתוך סיר גדול יותר ובו מים רותחים (בן-מרי). מקפידים שהסיר הקטן ישב בפנים כך שתחתיתו לא תיגע במים עצמם (הבישול עשה ע\"י האדים בלבד). מבשלים את התערובת עוד כמה דקות תוך ערבוב בלתי פוסק, עד אשר היא מסמיכה. הכי טוב לבדוק במתיחת קו על גב של כף- אם התערובת אינה נוזלת וסוגרת את הקו, זה מוכן. מקררים. מסננים.\n\n\nקיצור דרך למנוסים: (ככה אני מקצרת תהליכים…המורים הצרפתיים שלי היו תולשים שערות!) מותרים על סיר האדים ומבשלים ישירות על אש נמוכה תוך כדי ערבוב מתמיד. מדי פעם מזיזים המידה מהלהבה וממשיכים לבחוש, מה שעוזר לתערובת להתקרר מעט. ככה ממשיכיכם עד לסמיכות הרצויה. מסננים.      \n\n\nכשהתערובת בטמפרטורת החדר, מעבירים את השמנת המתוקה לקערה ומקציפים אותה עד לקבלת קצפת יציבה. מקפלים יחד.\n\n\n\n\n\n\n\n\n1/2 כוס ליקר קרם דה קסיס\n\n\n1 כף חומץ בלסמי\n\n\n1 כוס פטל שחור (כדאי תמיד לטעום- אם הפרי חמוץ מאד אפשר להוסיף מעט דבש)\n\n\nמעבירים את הליקר והבלסמי לסיר ומצמצמים ל- 1/3 מהכמות ברתיחה על אש קטנה, עד לקבלת סירופ סמיך וקראמלי. מעבירים את הפטל לסיר ומועכים בעזרת מזלג. משאירים גושישי פרי קטנים. מאחר והפרי מפריש נוזלים, מחזירים את הסיר לאש וממשיכים לבשל עוד כמה דקות עד לקבלה חוזרת של נוזל סמיך. מצננים.\n\n\nמקפלים את תערובת הפרי בתערובת הבסיס באופן לא שוה ומעבירים לכלי/ם. מכסים היטב ומקפיאים .\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/08/05/oldfruits/": "קטקט בחופשה משבית מטבח. זאת עובדה.\n\n\n\n\nעד מחר יש גן סגור ואני מוצאת את עצמי עוסקת במלאכת הקודש הכרוכה ברכבות, משאיות ושאר כלי- התחבורה אשר על הארץ ובשמיים. ובין אוטו אחד למשנהו, מצאתי קצת זמן לעבור על המקרר ולמצוא שם מיני מציאות. אני לא יודעת אם זה:  א. העובדה שאבא שלי הסתפק במעט לחם בגיל ילדי  ב. הכבוד לחקלאים ולאדמה   ו\\או   ג. יותר מדי שידורי ילדות חוזרים של: \"אוכל לא גדל על העצים\" ו \"יש ילדים גוועים באפריקה\" אבל קשה לי, נורא קשה לי לזרוק…\n\n\n\n\nהפוסט הזה הוא לא על אוכל פלצני או אנין הוא על מה שיש כמעט בכל בית, בעיקר בתקופה הזו של השנה- כל מיני פירות כאלו ואחרים שנשכחו בפינת המקרר. ושיהיה כאן ברור, לא מדובר בפירות רקובים אלא בכאלו אשר שכחו את ימי הזוהר שלהם. מכל אלו אני עושה 'קומפוט' בשפת סבתא מינה שלי או 'לפתן פירות בוניל' בשפתנו העדכנית וזה יוצא נורא טעים.  אוכלים אותו קר בבוקר, בצהריים או בערב, סתם ככה מהכלי או עם קצת יוגורט.\n\n\nואם רוצים לתת לו כבוד של ממש, מוסיפים לו קצת קצפת או קרם פרש ופירורים למעלה והרי לכם יופי של קינוח משאריות של מקרר!\n\n\n\n\n\n\n\n\nקומפוט של פירות עזובים\n          4 מנות\n\n\n אפשר ככה ואפשר עם טיפונת של מי ורדים וגלידת וניל.\n\n\nאני טרחתי ועשיתי פירורים. במחשבה שניה זה פשוט מיותר. לוקחים עוגיות מהזן הטעים ומפוררים מעל. אם רוצים טאץ' אישי, מוסיפים קצת אגוזים או גרעינים קלויים ומקבלים את אותו אפקט בפחות עבודה.\n\n\nוהכי כיף- זה מחזיק מעולה במקרר, כך שאפשר לעשות מראש!\n\n\n400 גר. פירות (כי זה מה שהיה: אפרק לבן, אפרסק צהוב, כמה ענבים ושזיפים קטנים מהעץ)\n\n\n2 כפות סוכר\n\n\n1/2 תרמיל וניל- חצוי ומרוקן עם גב הסכין\n\n\nמחממים את הסוכר בסיר קטן שמספיק להכיל את הפירות. לא מערבבים עם כף אלא רק מסובבים מעט את הסיר בכדי לערבב. כשהסוכר נמס ונהיה לקראמל \nבהיר\n, מוסיפים את הפירות. אם הקראמל שלכם בשלב מתקדם יותר, הוא יתגבש-\nלא נורא!-\n תוציאו את הגביש ותטעמו אם יש צורך בעוד סוכר.( הקראמל בתמונה למעלה לחלוטין כהה מדי)\n\n\nמערבבים היטב וממשיכים לבשל על אש נמוכה. מוסיפים את תוך הוניל ומערבבים. מבשלים כ- 5-10 דקות תלוי ברכות הפרי. אם הפירות מתחילים להתפרק אבל זה נראה נוזלי מדי, מוציאים את חתיכות הפרי עם כף ומצמצמים את הנוזלים עד לסמיכות הרצויה.\n\n\n מאחר והפירות משתנים במתיקותם כדאי לטעום תוך כדי ולראות אם חסר מעט סוכר.\n\n\nואחותי היתה אומרת: תפסיקי לבלבל ת'מוח ותשימי סוכרזית…\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/12/30/chocolata/": ".\n\n\n\n\n  6 שנים שאנחנו יחד, \nביסים\n ואני, מי היה מאמין\n\n\nיחד חגגנו \nהתחלות\n ו\nסופים\n ו\nחגים\n ו\nחגים של אחרים\n. שמחות \nקטנות\n, שמחות \nבינוניות\n ושמחות \nגדולות\n.  יצרנו \nספר\n ואחרי שנתיים עוד \nספר\n, ערכנו \nרשימות\n, השתדלנו לזכור לומר \nתודה\n וכמו בכל \nזוגיות\n– ידענו \nימים טובים \nומספקים של \nיצירה\n ו\nחדווה\n ו\nימים שקטים \nיותר, \nמרוחקים מעט \nועסוקים בעניינים אחרים.\n\n\n .  .  .\n\n\n \n\n\n\n\n .  .  .\n \n\n\n לכן, אחרי פרץ הנוסטלגיה וגם לכבוד השנה החדשה החלטנו לפנק במתכון \nשוקולטה\n – משקה שוקו חם, סמיך וממכר. וגם במרשמלו ביתיים, שמוסיפים מימד ענני קסום לכל העניין.\n\n\n \n .  .  .\n \n\n\n\n\n .  .  .\n\n\n\n\nש ו ק ו ל ט ה \n   7-8 מנות /  בהשראת \nCook’s Illustrated\n\n\nחמש דקות ערבוב והנה לכם צנצנת ובה אבקת קסמים חומה. בוחשים קצת ממנה לתוך חלב חם ויש כוס של משקה האלים- סמיך, שוקולדי ומתקתק רק במידה. זה יכול להיות גם קינוח נהדר לימים קרים.\n\n\n-אם אתם מאלו שאוהבים את המתוק שלכם מתוק מאד, כנראה שתאלצו להוסיף מעט סוכר. המרשמלו יכול להיות או לא להיות (קנוי או ביתי) וכשהוא קיים הוא תוספת מתיקות רצינית, שימו לב.\n\n\n-לשוקולטה מתובלת (למביני עניין) מוסיפים לכל מנה קמצוץ זעיר של קינמון ואגוז מוסקט ושני גרגרי צ'ילי יבש. התבלינים צריכים להיות ברקע ויש לשים ממש טיפונת. מוסיף המון.\n\n\n100 גרם שוקולד מריר- 70%\n\n\n1/4 כוס סוכר\n\n\n1/2 1 כפות אבקת קורנפלור\n\n\n1/3 כוס אבקת קקאו- לא ממותקת\n\n\n1/4 כפית מלח\n\n\nקוצצים את השוקולד ומכניסים למעבד מזון יחד עם הסוכר. מערבבים מעט עד לקבלת גושים קטנים. מוסיפים את שאר המרכיבים וממשיכים לערבב עד לקבלת אבקה אחידה- זה בסדר אם נותרים גושי שוקולד קטנים. מעבירים לצנצנת. שומרים בחוץ עד כחודשיים.\n\n\nוכעת לקסם\n– מאחר והשוקולטה מרוכזת טעמים, כמות קטנה מספיקה בהחלט.\n\n\nלמנה אחת:\n\n\n2/3 כוס חלב (מכל סוג שאוהבים)\n\n\n2 כפות אבקת שוקולטה (לא גדושות מדי)\n\n\nמחממים את כמות החלב הדרושה בסיר, מוסיפים את כמות אבקת השוקולד הרצויה ומערבבים היטב.\n\n\nמביאים לרתיחה (זהירות שלא יגלוש), מנמיכים את הלהבה ומבשלים בערבוב כחצי דקה נוספת, עד שהשוקולטה סמיכה מאד (שימו לב לא לבשל יותר מדי שלא יצא לכם פודינג).\n\n\nיוצקים בזריזות לכוס ומגישים עם או בלי מרשמלו. וכפית.\n\n\n\n\n \n .  .  .\n \n\n\n\n\n \n\n\n .  .  .\n\n\n\n\nמרשמלו ביתיים: \n כ-40-50 יחידות  / \nElton Brown\n\n\nב- City Bakery שבמנהטן מגישים שוקולטה אלילית שבמרכזה צף ריבוע מרשמלו ענני ומושלם. בטקס הקבוע שלנו, אנחנו חולקים ספל מהביל ופרעאצל-קרואסון, שבאים הכי טוב כשבחוץ קפוא וקר. הביקור האחרון הכניס אותי למוטיבציה של 'פרויקט שוקולטה ומרשמלו ביתי'- ואני חושבת שהתוצאה הביתית לא מביישת.\n\n\n– להכין מרשמלו בבית זה באמת קלי קלות- הדבר היחיד שבלעדיו לא מתחילים הוא מדחום הסוכר.\n\n\n– הנה קישור ישיר למתכון המקורי של אלטון בראון- יש גם \nסרטון של\n שלוש דקות שעוזר לגמרי.\n\n\n*\n\n\n 21 גרם אבקת ג'לטין (1/2 1 שקיות ישראליות/ 3 שקיות אמריקאיות)\n\n\n1 כוס מי קרח\n\n\n1/2  1 כוסות סוכר\n\n\n1 כוס סירופ תירס\n\n\n1/4 כפית מלח\n\n\n1 כפית תמצית וניל\n\n\n—-\n\n\n1/3 כוס אבקת סוכר+ 1/4 כוס קורנפלור- לפידור וציפוי\n\n\n—\n\n\nמכניסים לקערת מקיסר חצי כוס מי קרח ומפזרים מעל את הג'לטין. מרכיבים את רגלית ההקצפה ומניחים בצד.\n\n\nמאחדים בסיר בינוני: 1/2 כוס מי קרח, סוכר, סירופ תירס ומלח- מביאים לרתיחה וממשיכים לבשל כ-8 דקות בבעבוע (להבה בינונית) עד שמדחום הסוכר מצביע על –  116 מעלות צלסיוס/ 240 פרנהייט.\n\n\nמפעילים את המיקסר (לא להבהל מהגושישים שיוצר הג'לטין) ומזליפים את הסירופ החם בזרם איטי כך שיפגע ראשית בדופן המיקסר.  מקציפים את התערובת במהירות כ- 14 דקות, במהלכן היא תהפוך לקציפה לבנה ודביקה. וכן, טעימה!\n\n\nבינתיים, מערבבים את אבקת הסוכר והקורנפלור יחד- זו תהיה תערובת הציפוי-שלא-ידבק שלכם למרשמלו.  משמנים כלי מלבני (שלי היה 20*30 ס\"מ) ומפדרים בכמות נאה מאבקת הסוכר-קורנפלור. אתם מוכנים!\n\n\nכשתערובת המרשמלו מוכנה, מעבירים אותה במהירות לכלי המלבני המוכן עבורה- זהירות זה דביק! עובדים מהר ומנסים לישר את פני השטח ככל שניתן. מפדרים בעוד מאבקת הסוכר-קורנפלור מעל ומכסים. מניחים בצד לארבע שעות לפחות ועדיף לכל הלילה.\n\n\nמוציאים את יריעת המרשמלו המוכנה על משטח המטבח ובעזרת גלגלת פיצה טבולה באבקת הסוכר (אם אין אז סכין), פורסים לרצועות ומשם לריבועים- בגודל בו חפצים. מגלגלים כל ריבוע באבקה שנותרה.\n\n\nשומרים בצנצנת אטומה כשבוע.\n\n\n\n\n \n .  .  .\n\n\n\n\nוכעת נותר רק לאחל לכולכם \nשנה נפלאה\n\n\n– מלאה בהתחלות חדשות, החלטות נכונות וגישה חיובית.\n\n\nובריאות, בטח. כי אין כמו בריאות.\n\n\n/\n .  .  .\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/06/18/sorbe/": "נו טוב, אז העדכון שניתן עדיין להשיג תותים בארץ נמצא כשגוי… אלו מכם שגרים כאן יכולים לחגוג על המתכון הזה כי הוא באמת מצוין. השאר יאלצו לחכות לפעם הבאה. \n\n\n \nך  \n\n\n \n\n\n\"הכל קרה בגלל רותי\n\nהלכנו לקטוף לנו תותים\n\nקטפנו, קטפנו\n\nעד שעייפנו\n\nועד שהיה מאוחר\n\nקצת אכלנו\n\nקצת קילקלנו\n\nקצת גם נשאר למחר… \"\n\n\n'זרעים של מסטיק'   \nהכי ילדות שיש\n\n\nל\n\n\n\n\nללל\n\n\nלא חדשה אצלי האהבה לאסוף דברים מהאדמה, זה הולך איתי כבר המון שנים. הכי רחוק שזכור לי: בבית הספר היסודי, אחרי הלימודים, יניב ואני מוצאים אורניות בחורשה שמאחורי הבית, מנקים אותן מהאדמה הלחה ומטגנים מהן חביתה שמנמנה ומלאת טעם של יער. מאז אני תקועה עם זה- מחפשת חובזה לבורקסים, מלקטת פרחים אכילים לסלט ותמיד מחפשת פטריות אחרי הגשם, שיש להודות, שוב לא מצאתי מעולם.\n\n\nעכשיו על האהבה הזו, נוסף גם הרצון להראות לילדי שדברים לא גדלים בסופר, על המדף. הם צומחים מן האדמה בזמן הראוי. ועל אף שיש לנו גינת ירק קטנטנה מאחורי הבית, עדיין חשוב לי שיראו מקומות כמו חוות או בוסתנים ופרדסים. דברים שפעם, כך נדמה לי, היו זמינים יותר.\n\n\nהשבוע העמסנו אותם לאוטו, לשעה וחצי נסיעה שהביאה את כל המשפחה לשדה גדול של תותים, שם ניתן בקטיף עצמי ללקט אותם אדומים, מתוקים וכל-כך יפים. שלושה קוטפים ועוד אחת שרודפת אחרי קטנצ'יק אחד שרוצה לקטוף אותם דוקא ורדרדים- לבנים. חויה שעושה טוב לנשמה, עם כל הירוק והמרחבים האלו בעיניים.\n\n\nת\n\n\n\n\nףףףךףךך\n\n\nך\n\n\nל\n\n\nהגענו הביתה עם טון וחצי של תותים. קצת אכלנו, קצת קילקלנו, קצת נשאר למחר וגם לריבה -כי אין כמו ריבת תותים אמיתית של בית ומאלו שקצת נמעכו הכנתי סורבה באדום עז, שהוא דרך מעולה לשמר תותים ולקרר את הגוף בימים חמים.\n\n\nלהכין סורבה ביתי לוקח מעט מאד זמן ואנרגיה והבונוס הוא טעם פרי מרוכז ויכולת להשתמש בפירות שאיחרו מעט את הרכבת. חוץ מזה, בזה הביתי אתם יודעים בדיוק מה נכנס לתוכו וכמה מתוק אתם רוצים שיהיה.\n\n\n\n\nףע\n\n\n \nסורבה של תות ובלסמי\n\n\n\n\n\n\nחי\nתות ובלסמי הם זוג משמיים- נסו להוסיף טיפונת ממנו לתותים חתוכים עם מעט סוכר ולהגיש על גלידת וניל.\n\n\n\n\nאם התותים שלכם לא מאד מתוקים, יתכן ותצטרכו להוסיף עוד סוכר.\n\n\n400 גר' תות שדה נקי וחתוך גס\n\n\n1/4 כוס מים\n\n\n1/4 כוס סוכר\n\n\n1 כף חומץ בלסמי\n\n\nמיץ מחצי לימון\n\n\nמכניסים לסיר מחצית מכמות התותים עם המים והסוכר ומביאים לרתיחה. מבשלים כחמש דקות בבעבוע עדין, תוך כדי ערבוב מפעם לפעם ומוסיפים את הבלסמי. לאחר חמש דקות בישול נוספות, כשהתותים רכים והנוזלים מסמיכים מעט, מורידים מהאש ומוסיפים את מיץ הלימון ושארית התותים החתוכים. מערבבים היטב ונותנים להתקרר.\n\n\nמעבירים לכלי שטוח ורחב ומקפיאים. תלוי בכלי ובגודלו, בממוצע כשעתיים-שלוש.\n\n\nכשנקפא- שוברים גושים בעזרת המזלג ומעבירים למעבד מזון. מרסקים עד לקבלת עיסה חלקה, מעבירים לכלי ושומרים במקפיא.\n\n\n\n\nל\n\n\n\n\nףך\n\n\n\n\nסורבה אגסים ביין\n\n\n\n\n\n\n\n\nמתכון הסורבה הינו בהשראת מרתה סטוארט האחת והיחידה. מה שנחמד בו הוא שבביס אחד שלו, יש לכם טעמים של קינוח שלם- ממש אגסים ביין.\n\n\n2 אגסים גדולים- קלופים, נקיים מליבתם וחתוכים לקוביות\n\n\n1 כוס מים\n\n\n1 כוס יין אדום\n\n\n1/2 כוס סוכר\n\n\n1/4 כפית קינמון\n\n\nקורט פלפל שחור\n\n\nמיץ מחצי לימון\n\n\nמביאים לרתיחה יין, מים קינמון וסוכר בסיר קטן ומוסיפים את קוביות האגסים. מבשלים כעשר דקות, עד אשר האגסים רכים, מוסיפים מיץ לימון ומקררים. מעבירים לכלי שטוח ורחב ומעבירים למקפיא.\n\n\nלאחר כחמש-שש שעות, כשכל העסק קפא, מעבירים בגושים למעבד- המזון ומרסקים למחית רכה וחלקה. מעבירים לכלי ושומרים במקפיא.\n\n\n\n\n \n\n\n\n\nךל\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/05/25/rhubhar/": "וואלה! אחרון-\n\n\n \n\n\n \n\n\nנעים להכיר- רוברב, אחד ממלכי הכיתה האמריקאים. כשהוא כאן בעונתו, אין מסעדה שלא עושה לו כבוד!\n\n\nבשיחות עם חברים ישראלים גיליתי, שלא רבים מכירים אותו וזה דוקא די חבל, כי האדון הנאה הזה הוא יצור מעניין וטעים. אלו שכן מכירים אותו קוראים לו: רוברבה, רברבר, רברב וריבס- שהוא שמו כשגדל בר. גבעולי הרוברב (שמזכירים בצורתם את מקלות הסלרי) מופיעים כאן בשני צבעים: אדום זרחני או אדום חיוור-ירקרק. כך או כך, הוא חמוץ חמוץ ולכן משתדך מצוין למתוקים. וכן, מבחינה בוטנית הוא מוגדר כירק, אך באופן מעשי רוב האוכלוסיה משתמשת בו כאילו היה פרי לכל דבר.\n\n\nהאמריקאים מכינים ממנו פאי, עוגות ועיקר העיקרים- מאפי פרי מכוסים בשכבת פירורים הנקראים 'קראמבל'. אני כנראה מעולם לא טעמתי אחד כזה מעולה או אולי פשוט לא אוהבת קראמבלס- איכשהו הם תמיד מתוקים לי מדי ושכבת הפירורים שלהם, לחה ודביקה במגע עם הפרי. מה שכן, נותנת כבוד לרוברב כמו כולם! כל שנה, כשהוא מופיע, אוחז בי דחף בלתי נשלט לקנות אותו. משהו בצבע הזרחני הזה לא נותן לי מנוח.\n\n\nצ\n\n\n\n\n \n\n\n\n\n \n\n\n\n\n \n\n\nהשנה החלטתי להתחכם לקראמבל ולפרק אותו לסך חלקיו. אפיתי את הרוברב עם וגם בלי תותים והכנתי את הפירורים לחוד. כשמשלבים אותם יחד ומוסיפים על זה מעט גלידת וניל, מתקבל קינוח טעים (רך וקראנצ'י ומתוק וחמוץ וקר ונעים), קליל וגם קצת אלגנטי כי בכל זאת, רוברב לא בא כל יום בשנה… \n\n\n \n\n\n \n\n\nץ\n\n\nומה עוד עושים איתו?! מבשלים או אופים בשילוב המקודש שלו עם תותים או סתם עם דבש או סוכר ותפוז או ג'ינג'ר. בריבה, במאפי שכבות של בצק פריך, עוגות בחושות או הפוכות ובליפתן. ועוד כדאי לדעת: שבבישול ארוך כשהוא מאבד את צורתו, הוא נפרם לחוטים דקיקים, רכים ומענגים ושאת כמות הסוכר יש להתאים בכל פעם מעט, כי כל גבעול והחמיצות שלו…\n\n\n \n\n\n\n\n \n\n\n\n\n \nקינוח רוברב ופירורים\n    לשמונה\n\n\nמגישים עם גלידת וניל\n\n\n600 גר' רוברב – בערך 6 יחידות\n\n\n200 גר' תותים (לא חובה)\n\n\n 5 כפות סוכר חום\n\n\n1/4 כוס מים\n\n\nלפירורים:\n\n\n1 כף חמאה\n\n\n2 כפות דחוסות סוכר חום\n\n\n2 כפות מעוגלות קמח\n\n\n1/4 כפית קינמון\n\n\n1/3 כוס שברי אגוזי מלך\n\n\nחותכים את מקלות הרוברב לפיסות באורך אצבע, מעבירים לתבנית עם שאר המרכיבים, מערבבים ומכסים בנייר כסף. אופים בתנור שחומם ל- 180 מעלות צלסיוס כעשרים דקות ונותנים לנוח מכוסה עד שמתקרר- הכל צריך להיות רך רך. אם חלק מהגבעולים רחבים במיוחד, כדאי לחצות לאורך בכדי שיתרככו מהר ובאופן אחיד. בודקים חמיצות- תמיד ניתן להזליף עוד מעט דבש מעל, אם עדיין חמוץ מאד- אבל כדאי לבדוק עם מעט גלידה ופירורים, כי שם ישנה מתיקות.\n\n\n* גם פה, כמו במתכון הבא, ניתן לבשל אותם עד לקבלת מחית. אני אוהבת שרואים את המקלות.\n\n\nמכינים את הפירורים: מועכים את החמאה והסוכר עם מזלג, מוסיפים קינמון וקמח ומערבבים מעט. מוסיפים את האגוזים, מערבבים מעט ומעבירים לתבנית קטנה עם נייר אפיה. אופים ב- 180 מעלות צלסיוס כ-15 דקות.\n\n\n מגישים בצלוחיות אישיות.\n\n\n\n\n \n\n\n \n\n\nויש גם:\n \nריבת- ליפתן של רוברב ותותים\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/02/22/rhubab/": "כדור שני הייתי כבר אמורה להפנים שאין צדק בעולם שלנו. ועדיין קשה לי לקבל את העובדה שבצד שלנו יורדים השמיים על האדמה ובמקום אחר צחיח עד כאב.\n\n\nכמויות הגשם שניתחו עלינו בשבועיים האחרונים ללא הרף וולא הפסקה, גרמו אפילו לגינה לתהות. למה מישהו לא סוגר שם את הברז. והנה פתאום יומיים יפיפיים. הפוגה קצרה שנותנת לצמחים להתאושש וגם לנו. מחר כבר יהיה אחר.\n\n\n \n\n\n \n\n\n לצאת החוצה ובאמת להסתכל ולא רק לרוץ מהר ולמצוא מחסה. כמה שיפה. המוני עצים מלבלבים במיני ורודים וסגולים ולבנים. עושה חשק לאוכל צבעוני.\n\n\nהדבר הכי צבעוני ועונתי שאני מוצאת בחנות זה \nrhubarb\n . הוא נראה כמו סלרי בצבע אדום זרחני. יש לו טעם חמצמץ, מה שהופך אותו לשילוב מאושר עם תותים מתוקים. אני זוכרת את סבתו של האיש מכינה מזה קומפוט ולכן ברור לי שיש את זה בארץ, אבל חברה שלי מתעקשת שלא. בהמשך הויכוח היא אומרת לי: \" צ'חלה, אני לא חדשה כאן בנוף ואני אומרת לך אין!\". מישהו כאן עצבני ולמרות זאת אני מאמינה שבטח אפשר למצוא את זה בעונה בשוק. אם זכרוני אינו מטעה אותי- קוראים לזה 'רוברבה'. ומחר אני הולכת לחטוף ממנה בראש.\n\n\n\n\nבכל מקרה, אני רוכשת לי  את המקלות האדומים ובבית מתדיינת עם עצמי באפשרויות. האפשרות הטבעית ביותר היא פאי אבל אין לי זמן ואין לי כוח. האיש נסע לשישה ימים ואני ב'מוד' חסכוני. אני מחליטה על ריבה וכמחווה לסבתא, משאירה אותה על הצד ה'קומפוטי' שלה ולא מבשלת אותה עד הסוף. כמה טעים!\n\n\n \n\n\nהגבעולים האדומים מתפרקים בבישול לסיבים רכים ולאדום הזה טעם חמצמץ ומתוק, שמזכיר לי קצת ליפתן של פירות קיץ. וזה מזכיר לי את המעדניה היוונית שברחוב  Sullivan במנהטן, ליד המאפיה- שם אפשר לקבל קערית קטנה ובה יוגורט יווני סמיך ועליו פירות מבושלים בסוכר.   \n\n\nאז הנה- גם לי יש! \n\n\n \n \n\n\n \n\n\n\n\nריבת- ליפתן של רוברב ותותים\n \n\n\nניתן להגיש כקינוח קל בתוספת קצפת. אפשר להוסיף טיפה או שתיים של מי ורדים ופיסטוקים.  \n\n\n 600 גר. רוברב חתוך למקלות של ס\"מ\n\n\n100 גר.תותים נקיים וחתוכים קטן\n\n\n1/3 כוס סוכר\n\n\n2 כפות סוכר חום\n\n\n1/3 כוס מים\n\n\n1/3 תרמיל וניל חצוי לאורכו\n\n\nמעבירים הכל בסיר קטן ומביאים לרתיחה. מבשלים על אש נמוכה, תוך בעבוע עדין, עד שמסמיך. בערך 30 דקות. מוציאים את תרמיל הוניל נונתנים לו להתקרר כמה דקות. מגרדים את תוכנו הגרגרי עם גב הסכין ומעבירים לסיר. מערבבים. מצננים ושומרים במקרר.\n\n\n\n\nאפשר גם לשמור כמו ריבה בצנצנת מעוקרת. \n\n\n \n\n\nנ.ב.   אני רושמת לי לנסות להכין מזה איזושהיא עוגה.\n\n\nנ.ב. 2.  מ. שהיא עז הרים ידועה, טוענת שרוברב גדל בארץ כצמח בר בשם:  \nריבס\n. אהה!\n\n\n  \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/09/22/choppedliver/": "אוקיי.. אז קצת נעלמתי. אין צורך להתקטנן. ואיפה הייתי?! לא רציתי לדרוס את כל ההתפלפלויות בגין עוגת הדבש ואי לכך לא יכולתי להודיעכם על מתנת שלושת ימי החופשה שלי בסיאטל, אשר אורגנו ופורגנו לי על-ידי האיש. ועכשיו אתם בודאי שואלים מה עושה נערה לבדה בסיאטל ?! \n\n\nקודם כל היא דופקת לק. להבדיל בין קודש לחול. כזה בורדו כהה שכמעט תמיד אי אפשר כי בתוך שעתיים הוא מתקלף בכיור יחד עם הגזר. אחר- כך היא קצת מרגישה בודדה אבל זה עובר לאט עם הביס הראשון ב-\nSalumi\n . בטלויזיה, בחדר המעוצב ( ט ל ו י ז י ה עם ש ל ט  וע ר ו צ י ם!), היא רואה את ריי רומנו בנסיעת עבודה  קולט שהוא יכול לאכול גלידה בעשר בבוקר ואז יורד לה האסימון. היא לבד!  היא יכולה מה שהיא רוצה מתי שהיא רוצה ואיך שהיא רוצה. אין חוקים. אין דרישות. אין את מי לקחת או להחזיר.\n\n\nהיא נמה לה בצהריים ואחר- כך נאבדת ברחובות חדשים, מדברת עם אנשים. הולכת ל\nמוזאון\n, קוראת את כל האותיות הקטנות שבצד התמונה ומסבירה רק לעצמה. לא מסתכלת על השעון. שותה יין עם כל ארוחה. זאת אומרת שותה בנחת ועד הסוף. מגרילה בפוקס כרטיס ל- \nWicked\n ב- $20 ורואה גם שני סרטים. מוצאת במקריות נפלאה (פניה לא נכונה) פיצה מופלאה בשם:  \nSerious pie\n  ואוכלת פירות ים נפלאים (דית, יודעת על מה את חושבת!)- שרימפסים קטנים, פריכים ומתוקים ופיש -אנד -צ'יפס וקלאמרי בצ'יינה טאון, שהוא רך ונמס בפה ושאחריו כבר אי אפשר לאכול גומיות מטוגנות בציפוי ולחשוב שזה יופי.\n\n\nקונה לו מטוס קרב (ברגשות מעורבים כי היא יודעת שהחלום לא יתגשם, הוא קצת עיוור צבעים) ולה הלו קיטי ולקטן פאזל של תומאס. הו, ולה עצמה -מכתש ועלי כמו שרק בחלומות העזה. ומכירה תודה. למי שעשה את כל זה אפשרי… ת ו ד ה.\n\n\n\n\nבהמשך חוגגים את בוא השנה החדשה עם חברים אהובים. נפגשים בצהריים ומבלים יחד עד הערב. יעל ואני בוחשות קוקטלים ונהיות עליזות. מאד. כדי שהקוקטלים לא יהיו בודדים אנחנו אוכלים הרבה חלה עם כבד קצוץ. כמה טעים.\n\n\n\n\nאחרי שעתיים נהיים רעבים ואז יש מרק עוף (שמונה ילדים יושבים וגומעים מרק בלהיטות שכזו, שכל סבתא יהודיה היתה גאה!) ועוף מתקתק עם קוסקוס, צלי בקר ביין, אורז, ירקות צלויים וסלט. לקינוח עוגת התמרים המקסימה של יעל (השנה הזו צופנת את מתכונה, כך אני מרגישה) וטונות של מוס שוקולד ותה עם עשבים מהגינה.\n\n\n\n\nואני אומרת עם כזו התחלה, אין מצב שהשנה הזו לא תהיה מדהימה. חסר לה.\n\n\nרזולוציות לשנה החדשה:\n\n\n1. צריך להשתפר באגף הקוקטלים. (מה מנגו מה)\n\n\n2. רוצה להיות יותר כמו שחר.\n\n\n…וזה מספיק עד ללועזית. שם אני אתכונן טוב יותר.\n\n\nכבד קצוץ\n           כמות עצומה\n\n\nאת זה למדתי להכין מאמא שלי. טעים אש וקלי- קלות. אולי בארץ יש אפשרויות קניה טעימות אבל כאן אין. בדרך כלל הטעם הוא של אסבסת מצויה ולכן פעמיים בשנה, בראש ובאביב אני מכינה. זה והמרק מרגישים לי חג.\n\n\n*אם בא לשפצר- אפשר להוסיף שלוק של ברנדי למחבת ולצמצם היטב. להוסיף את מעט הנוזלים ומיצי הכבד שבמחבת למעבד המזון.\n\n\n2 קילו כבד עוף – לשטוף ולהניח על נייר מגבת לספיגת הנוזלים\n\n\n4 בצלים גדולים גדולים\n\n\n6-7 ביצים קשות- קלופות\n\n\nמלח ופלפל\n\n\nאת הבצל חוצים ופורסים גס. מטגנים עם 1/4 כוס שמן קנולה ומעט מלח עד לשחום ומתקתק. יש לערבב מדי פעם. מוציאים לקערה גדולה.\n\n\nמנקים את הכבד מחתיכות שומן גדולות ובולטות (אל תעשו דוקטורט.. בריאות גדולה אין כאן!) ומטגנים את הכבד בזריזות באותה המחבת. סביר להניח שתצטרכו בפעמיים. לא ליבש לו את הצורה. מעבירים לקערה ומתבלים. (אהממ.. אם צריך עוד טיפונת שמן, יש לתת!)\n\n\nאם אין מטחנת בשר- משתמשים במעבד מזון. מעבדים בפולסים קצרים לקבלת תערובת במרקם לא חלק ובעל חתיכות קטנות. (סביר להניח שגם כאן בפעמיים). מתבלים.\n\n\nאני מעדיפה לא להמליח את התערובת מאד ולפזר מעל מעט מלח גס לפני האכילה. מגישים עם מלפפונים חמוצים או גרגירי רימון או עלעלי תימין טריים.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2008/12/28/sufganot/": "פתאום הבנתי שחנוכה עומד להסתיים ואפילו לא הכנתי סופגניות פעם אחת. אתם יודעים… חבל על הקלוריות, באסה לטגן ומי צריך את זה. אבל כאן, שלא כמו בארץ, אין בכל מקום סופגניות במבחר טעמים ובשלל צורות. בניכר, כשרוצים סופגניה צריך ברוב המיקרים לעמול עליה.\n\n\nנזכרתי באיזו מסעדה אסיאתית, בפילדלפיה, שם אכלתי לפני המון שנים קינוח שנותר לי בזכרון. ומהזכרון הזה החלטתי להנפיק סופגניות קטנות עם 'טויסט' אסיאתי. כבסיס למתכון ניסיתי לשפץ מתכון של סופגניות מהירות ללא שמרים, אותו קיבלתי לפני שנים רבות מחברתי שרון. השיפוץ, שכלל קרם פרש וסוגי קמחים שונים  נחל כשלון מוחץ והבהיר לי שהמתכון הזה, פשוט ככל שיהיה, אינו זקוק לא לשיפוצים ולא לפלצנות. 2 דקות ערבוב ועוד כמה לטיגון ויש סופגניות קטנות טריות, אוריריות ונחמדות להפליא. לא מעדניה, בלי טעם של שמרים  אבל גם בלי העבודה. אחרי הטיגון גילגלתי אותן בסוכר מעורב עם מעט תבלין  'חמשת התבלינים' הסיני. זה מכניס אותן לאוירה חגיגית. חשבתי שחגיגית ומבוגרת אך הצאצאים הוכיחו לי  ש'אם יש לזה צורה של סופגניה סימן שזו כנראה סופגניה' והפתיעה אפילו פרינצי (שהיא אכלנית בררנית ביותר) אשר לא פיקפקה בסופגניותם.\n\n\nמצוין למיקרים בהם צריך משהו מהיר ביותר ומעט שונה אבל נמאס כבר מריבת חלב וג'לי פסיפלורה. או למיקרים כדלקמן- \"לא נמאס, בכלל לא ! אבל אין בנמצא!!!\"\n\n\nזהו. שיהיה סוף חנוכה שמח. שיקרו לנו ניסים גם בלי חג. שכל החיילים ישובו הביתה בשלום.\n\n\n \n\n\n\n\n \n\n\n \n\n\n\n\nסופגניות מהירות\n    -בערך 20 קטנות\n\n\nוכמובן שאפשר גם בלי התבלינים, סתם כך עם ריבת תות!\n\n\n1/2 1 כוסות קמח תופח (או רגיל +כפית וחצי של אבקת אפיה)\n\n\n1/4 כוס סוכר\n\n\n1 ביצה\n\n\n1 גביע שמנת חמוצה (250 מל')\n\n\n קורט מלח\n\n\nמערבבים ביצה, סוכר ושמנת חמוצה. מנפים לתוך את הקמח והמלח. מערבבים. העיסה אמורה להיות בצק דביק מאד. אם ממש חסרים נוזלים, אפשר להוסיף מעט חלב.\n\n\nבסיר בינוני ובשמן עמוק וחם מטגנים סופגניות קטנות. השיטה היעילה לכך היא לקחת בכל פעם כף לא גדושה של בלילה ובעזרת האצבע להגליש אותה לשמן. באופן די מפתיע, הסופגניות יוצאות כמעט עגולות לגמרי!  להוציא לנייר סופג ומיד לגלגל בסוכר מעורב עם מעט '5 התבלינים' הסיני. לפי הטעם. \nלאכול טרי\n. \n\n\nאם רוצים עוד שדרוג של טעמים לוקחים גבינת שמנת מדוללת במעט חלב ומוסיפים לה \nמעט\n ג'ינג'ר טרי מגורר. אוכלים יחד.\n\n\n\n\n \n\n\n\n\nאהבתי\n \nטוען...\n\n\n\n\nקשור",
  "https://bissim.com/2009/03/10/ozneyhama/": "את המלית הכנתי כבר ביום שישי. שלא כמו ב\nחנוכה\n, החלטתי הפעם להקדים את פורים.   המלית חיכתה במקרר עד היום. החדשות הטובות הן שהיא משתמרת מצוין במקרר לפחות 3-4 ימים!\n\n\nבנתיים חזר האיש מהונג-קונג עם ג'ט לג מטורף, אחותו השווה מליונים היתה ונסעה ועוד סופשבוע ללא שום הפסקה עבר. היום הגעתי למלית לאחר ביצוע 'שיקום הריסות הבית' של יום שני.  \n\n\n \n\n\n\n\n \n\n\nאיזה כיף של אוזני המן יצאו לי.  והמלית היא שמחה גדולה כי ניסיתי והצלחתי להכין מלית 'רמאות' פרג לילדים. יודעים איך ילדים בדרך- כלל לא אוהבים פרג ומעדיפים ריבה או נוטלה?! לא יודעת למה זה מציק לי, אולי כי אוזן המן בלי פרג היא מבחינתי סתם עוגיה ובשביל סתם עוגיה לא צריך את פורים. \n\n\nיצא טעים וזה עבד. ישששששש! הם אוכלים פרג! \n\n\n \n\n\n\n\n \n\n\nהבצק עצמו קליל להכנה וכולו פריכות חמאתית. הוספתי לו מעט פרג, שיהיה פורימי וזה כמובן לא חובה. בקיצור, אוזני המן זה עסק די קל ומאד מאד מתגמל.\n\n\nשיהיה לכם יופי של פורים!  \n\n\n \n\n\n\n\n \n\n\n\n\nאוזני המן של פרג ושוקולד\n    בערך 80 – נשמע הרבה אבל בהתחשב בזה שמחלקים ושאף פעם לא אוכלים רק אחת- זה לא ממש…\n\n\nבמחוזותנו אין בנמצא פרג טחון ואי לכך אני טוחנת אותו במטחנת קפה. זה לוקח 2 דקות.\n\n\nמי שלא יכול להשתמש בקמח אגוזים, יכול פשוט להוסיף כמות זהה של פירורי לחם. מי שלא משוגע על תפוז- יכול לותר.\n\n\nוכמו תמיד\n– אין, אבל אין עליהן כשהן טריות! אם יש אפשרות, עדיף להקפיא את העודפים ולאפות ביום האכילה. למחרת זה כבר סיפור אחר לגמרי…\n\n\nלבצק:\n\n\n300 גר' חמאה רכה ( ולא, אורית… לא מומסת!)\n\n\n1/4  1 כוסות אבקת סוכר\n\n\n3 כוסות קמח + 1 כפית אבקת אפיה\n\n\n3 חלמונים\n\n\n1-2  כף פרג\n\n\nלמלית:\n\n\n180 גר'פרג טחון טרי\n\n\n1 כוס חלב\n\n\n3 כפות סוכר חום\n\n\n1 כפית גרירת תפוז\n\n\nחופן דמדמניות (צימוקי זנטה קטנטנים) או צימוקים\n\n\n1/4 כוס קמח אגוזי- לוז או שקדים\n\n\n100 גר' שוקולד מריר קצוץ גס\n\n\nמחממים תנור ל- 170 מעלות צלסיוס\\ 340 פרנהייט.\n\n\nמתחילים בבצק: מקרימים את החמאה במיקסר עד שהיא חלקה לגמרי. מוסיפים את שאר החומרים ויוצרים בצק. מחלקים את הבצק לשניים ויוצרים שתי דיסקיות שטוחות. עוטפים בניילון נצמד ומכניסים למקרר. 30 דקות לפחות.\n\n\nבסיר קטן מחממים פרג טחון וחלב. מוסיפים סוכר, צימוקים, גרירת תפוז ומבשלים דקותיים בבחישה. סוגרים את האש ומוסיפים את השוקולד הקצוץ. מחכים כמה דקות ומערבבים היטב. מעבירים את העיסה לבלנדר, מוסיפים את קמח האגוזים וטוחנים מעט.  *התהליך הזה נועד להעלים צימוקים ושאר בליטות מעיני הקטקטים- אפשר לותר אם אין צורך!\n\n\nמוציאים דיסקית בצק אחת מהמקרר ומרדדים על משטח מקומח קלות. אני אוהבת בצק דקיק ולכן מרדדת דק מאד אבל זה כמובן לבחירתכם. קורצים (איזו מילה מתוקה!) עיגולים בעזרת חותכן או כוס הפוכה. קוטר החותכן שלי -6.5 ס\"מ.\n\n\nמניחים במרכז כל עיגול כחצי כפית מילוי וסוגרים לצורת משולש. חוזרים על התהליך עם כל הבצק ושאריותיו. אם הבצק מתחמם ומתרכך מאד- כדאי להכניס חזרה למקרר ולעבוד בינתיים עם חתיכת בצק אחרת.\n\n\nמניחים באופן מרווח על תבנית מרופדת בנייר אפיה. אופים כ- 13 דקות. מצננים מעט ומפזרים אבקת- סוכר.\n\n\n* אין מה לעשות- לאוזני המן יש נטיה להשחים יותר בקצוות. אפשר לנסות לאפות בחלק הכי עליון של התנור- זה עוזר מעט.\n\n\n\n\n \n\n\n\n\n \n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/03/30/matzo/": ".\n\n\n\n\n.\n\n\n\n\nאז אחרי הפוסט של חיתל שהעיר אריות מרבצם, הגיע הזמן לחזור לשגרה. וזה אומר פוסט שלי. אהה… גם אני רוצה לתת לכם משהו לחג. משהו שאפשר להכין כמתנה.\n\n\nאת הדבר הגאוני הזה מצאתי בפסח הקודם בבלוג של \nדיויד לייבוביץ'\n והוא בכלל מצא את זה אצל \nמרסי גולדמן\n– כך שהיא בעצם בעלת הפטנט…\n\n\nוהפטנט נפלא הוא,  כי באחת הופכת המצה לאחד הדברים הטעימים שיש- פריכה, מתוקה ומתפצפצת בפה. עם ציפוי של קראמל קריספי ושכבה עשירה של שוקולד. וכל זה במעט מאד מאמץ.\n\n\nחכם מי שהמציא.(מרסי)\n\n\nטמבל מי שלא חשב על זה לפני. (למשל אני)\n\n\nאויל מי שלא רץ ומכין מיד\n\n\n\n\n.\n\n\n\n\nמצות בשוקולד וקראמל\n  מרסי גולדמן\n\n\nגם כאן אפשר להפעיל את הדמיון באינספור גיוונים. מעל השוקולד ניתן לפזר:  מלח -ים, פולי קקאו, סוגים שונים של אגוזים או גרעינים קלויים, קוקוס- בקיצור, מה שבא.\n\n\nבגירסה 'בריאה' לחברה- השתמשתי במצות מקמח מלא ובשוקולד חרוב- ואפילו כאן התוצאות היו מעולות. ( את החרוב ניתן להשיג ב- whole foods  בשם: carob chips  )\n\n\n4-6 מצות שלמות\n\n\n230 גר' חמאה\n\n\n1 כוס סוכר חום בהיר דחוס\n\n\nקורט מלח\n\n\n1 כוס שוקולד- צ'יפס (עדיפים על שוקולד קצוץ מאחר ויכולת ההתקשות שלהם אחרי האפיה טובה יותר- ואל תשימו לב אלי. בואו נגיד שלמדתי מהנסיון…)\n\n\nמחממים תנור ל- 190 מעלות צלסיוס\\ 375 פרנהייט.\n\n\nמצפים  היטב תבנית גדולה (בערך 42*28 ס\"מ) בנייר כסף- כולל דפנות. מרפדים בנייר אפיה. (כל המיגון הזה הינו נגד דליפת הקראמל ישירות על התבנית והקלה משמעותית בניקוי!)\n\n\nמשטיחים את המצות  בתבנית בשכבה אחת. אם יש צורך שוברים חלק ע\"מ למלא רווחים.\n\n\nבסיר בינוני, ממיסים חמאה וסוכר ומביאים לרתיחה. ממשיכים לבשל ברתיחה כ- 3 דקות תוך כדי ערבוב. מסירים מן האש ומוסיפים קורט מלח.\n\n\nשופכים את התערובת מעל למצות ומפזרים באופן שווה.\n\n\nמורידים את חום התנור ל- 175 מעלות צלסיוס\\ 350 פרנהייט ומכניסים את התבנית. אופים כ-12-15 דקות. התערובת תבעבע מאד ויש לבדוק מדי פעם שהיא לא נשרפת.\n\n\n.\n\n\nהשוקולד נמס מחום הקראמל \n\n\n מוציאים את התבנית מהתנור ומיד מפזרים מעל את  פצפוצי השוקולד. מחכים 5 דקות ומורחים באופן אחיד. מפזרים מעל מה שרוצים ( ראו הערה למעלה) ומצננים. שוברים לחתיכות.\n\n\n.\n\n\n\n\nחלב-פקאן            לבן- קוקוס קלוי               מריר- שקדים             מריר- פולי קקאו\n\n\n\n\n  מאפסנים בכלי סגור ואטום. נאמר שעד שבוע. מעולם לא הגענו לשם…\n\n\n\n\nהשלישי מלמטה הוא עם מלח-ים והוא הכי הכי\n\n\nמה שנונתר לומר זה : אוייייי .  כי זה כל- כך טעים וכי אי אפשר, פשוט אי אפשר להפסיק לחזור לעוד ביס נוסף. ראו הוזהרתם.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/03/25/yoti3/": "צעיר אפרוחי הבית חוגג החודש  3 אביבים ובראש היה לי פוסט יומולדת אחר לגמרי. יש בערך משפט אחד בשפת היידיש כולה, שאני יודעת לומר \nכמעט\n נכון: 'מנש לאכט אונד גוט טראכט !'-  \nהאדם מתכנן תכנונים והאלוהים צוחק לו\n. כמה נכון- היו תכנוני תכנונים ודברים להספיק היום אבל במקום חגיגת יומולדת בגן (טוב שאני דוחה הכל לרגע האחרון  ועדיין לא התחלתי עם העוגה), חתן השמחה התהדר בחום ונשאר בבית. \n\n\n \n\n\n\n\n\n\n \n\n\n \n\n\nפעם הייתי מתבלגנת אבל היום אני  מנסה להסתכל על זה כעל יום במתנה- בעיקר כשזו מסוג המחלות שמתרככות עם קצת כימיקלים בטעם של מסטיק. כמה שעות בפארק שמתחת לבית- מקום רגוע ויפיפה, שכמעט ולא יוצא לי לבקר כי תמיד יש דברים דחופים יותר. ראינו ברווזים ואפרוחים וצפורני חתול ומקלות של סבא וזרקנו אבנים לאגם ושיחקנו בחול. יום במתנה.\n\n\n\n\n \n\n\nבבית השתלט  עלי הדחף הבלתי נשלט לסיר מרק עוף מרפא חולים וכשזה היה מוכן אך החולה עוד ישן, התפנתי לחפש את מתכון הקניידלעך האגדיים של בלנקה, אמא של אורי.  \n\n\nאפשר לומר שפקעת המתיקות ושמחת החיים הזו, הצליח לצ'פר לא רק את אחיו שהוריד ארבעה עיגולים בדרך לכדורגל ואת אחותו שלגמה כמעט את כל הסיר, אלא גם אתכם..\n\n\n(אהמ… אני מקוה ששמתם לב לשיחוק שבסגירת המעגל בין המתכון והמשפט שדפקתי כאן ביידיש)\n\n\n \n\n\n\n\n \n\n\n\n\n \nקניידלעך פולניים אמיתיים של בלנקה\n     בערך 16\n\n\n  \nכשהם יוצאים מהסיר הם כריות קטנות ומענגות, אחר-כך כדרכם של אלו- הם מתקשים מעט. ותסלח לי בלנקה והאומה הפולנית על השינויים המינוריים- יוצא טעים גם בלי אבקת עוף.\n\n\n1 כוס קמח מצה\n\n\n1 כוס מים רותחים\n\n\n2 כפות שמן זית (או רגיל)\n\n\n1 כפית מלח\n\n\n2 ביצים מקושקשות\n\n\nאם רוצים לגוון\n – קצת פטרוזיליה ושמיר קצוצים, קמצוץ קינמון.\n\n\nמערבבים את קמח המצה, השמן, המלח והמים הרותחים. נותנים להתקרר מעט. נהיה בטונדה- \nלא נבהלים!\n אנחנו הפולנים, מבחוץ אנחנו בטונדות אבל בפנים- הכל מרגרינה.\n\n\nמעבדים את הביצה לתוך הבצק עם מזלג (כמות גדולה אפשר במיקסר)- עד שמתקבלת עיסה דביקה ורכה. נותנים לזה לנוח 15 דקות (אפשר גם יותר) מכוסה. בינתיים מרתיחים סיר עם מים. כשרותח, מוסיפים מלח וכמה עלי פטרוזיליה לטעם- יוצרים כדורים קטנים בידיים רטובות מעט (זה יתנפח קצת) ומבשלים כרבע שעה ברתיחה. \n\n\nמחממים כשצריך – במרק עצמו.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2012/04/11/%d7%9e%d7%a0%d7%a2%d7%9e%d7%99-%d7%97%d7%92/": ".\n\n\nלא יעזור כלום, אפ'פחד ושומדבר לא ישכנע אותי שמצה זה טעים-\n\n\n נסבלת עם שוקולד מעל, סבירה עם כבד קצוץ והרבה חזרת\n\n\nוטיפונת חיננית עם נוסטלגיה וכמה זכרונות ילדות, כי בכל זאת פסח הוא חג מיוחד\n\n\n.\n\n\n/\n\n\n\n\nבובל'ה של סבתא מינה\n –  לאחת\n\n\nבובל'ה הוא זכרון חג חקוק היטב בליבי, עומדת במטבח של סבתא מינה ומקציפה חלבון בצלחת רחבה עם מזלג. מתכון פולני שסבתא העבירה לנו מאמא שלה, כזה שבטח הולך דורות אחורה. אפילו חמותי זוכרת את המאכל הזה מילדותה ובשם הזה, כך שישנן הוכחות לקיומו ביקום. מהמתכונים שהם יותר מסורת וזכרונות מטוב טעם…\n\n\nלשמחתי, הילדים שלי אוהבים את זה נורא וכך משתמר לו המנהג של הכנת בובל'ה בחג הפסח! תחשבו על זה כפנקייק פסחי\n\n\n1 ביצה\n\n\n1 כפית סוכר\n\n\n1 כפית קמח מצה\n\n\nמפרידים את הביצה ומקציפים את החלבון עד לקצף יציב ויפה, כשבמהלך ההקצפה מוסיפים בעדינות את הסוכר לחלבון.\n\n\nכשהקצף מוכן, מקפלים פנימה את החלמון ואחריו את קמח המצה.\n\n\nמעבירים את הבלילה למחבת משומנת קלות ומבשלים על להבה בינונית, עד שהצד התחתון זהוב. הופכים לדקה נוספת על הצד השני ומגישים עם עוד סוכר מעל.\n\n\n\n\n*    *    *   *   *   \n\n\n\n\n//\n\n\n\n\nמצבריי מלוח/  לביבות מצה מבוצלות וגבינתיות\n \n   כ-8 לביבות\n\n\nאת המציות הכי טעימות הכין לי איגר, בפסח שעבר בניו יורק. הוא ושורשיו הקיבוצניקיים, בחשו לנו בבוקר מן לביבות קטנות של שברי מצה והרבה בצל ירוק. אני לא סגורה על איך הוא בדיוק הכין אותן אבל אלו שלי , השבוע, יצאו ממש טעימות (בהתחשב שהמרכיב המרכזי שלהן הוא מצה) וכשהן חמות ישר מן המחבת והגבינה עדיין רכה ונמתחת בחוטים דקים ורכים- זה כמעט קרוב לטעים בשביל מצה.\n\n\n2 מצות- שבורות לחתיכות קטנות\n\n\n1/4 כוס חלב\n\n\nמלח ופלפל גרוס טרי\n\n\n1 ביצה\n\n\n1-2 גבעולי בצל ירוק- \nחלק ירוק בלבד\n – קצוץ\n\n\n1/2 כוס מוצרלה מגוררת\n\n\nמערבבים את שברי המצות עם החלב ונותנים להן לשבת בצותא כעשר דקות, למען יתרככו המצות ויספגו את החלב.\n\n\nמתבלים במלח ובפלפל ומוסיפים את הביצה, הבצל הירוק והגבינה.\n\n\nמטגנים קציצות נאות במחבת משומנת קלות, עד שהקציצות זהובות משני הצדדים. אוכלים מיד.\n\n\nשימו לב- הקציצות טעימות במיוחד כאשר מקפידים שלא ליבש אותן יתר על המידה!\n\n\n\n\n/\n\n\n/\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/11/28/persimmon/": "נבמרטו עיוור צבעים. חלקית. מה זה בדיוק אומר לגביו אני לא ממש יודעת אבל מה שכן יודעת, זה יש לו שם בלבולות רציניות בין כתום- חום-ירוק.\n\n\n השבוע היה זה:\n\n\nהוא: מה זה ירוק ויש לו שיער על הראש?!\n\n\nאני והחברה הקטנה שלו מנסות כמה ניסיונות הזויים ומתיאשות-\n\n\nהוא נותן רמז: זה נמצא בגן- החיות…\n\n\nאנחנו מרימות ידיים באופן סופי ומבקשות פתרון-\n\n\nהוא: אריה!!!\n\n\nהילד שלי רואה אריות ירוקים… ולשניה הם גרמו ללב שלי להתצ'טקמק ולקפוץ לזויות העיניים. \n\n\n \n\n\nואם בצבעים עסקינן, הנה צבע שרואים פה הרבה עכשיו- כתום. עצי אפרסמון זוהרים בכל פינה.\n\n\nלא ממש עושה לי את זה, האפרסמון. סתם מתוק כזה- בלי אופי, בלי ריח.\n\n\nבפוקס שכזה פרסתי אותו דק (וגם קילפתי), טיפונת שמן-זית ונענע טריה. וואו!!!!!!!!!!!! לא יודעת איך זה בדיוק עובד עם המתמטיקה כאן אבל במקרה הזה, אחד ועוד אחד שווה הרבה הרבה יותר משתיים. נסו ותגלו. נו, נו.. למה אתם מחכים?!\n\n\nנ.ב. גבינת פטה משובחה בצד ויש לכם דו ספרתי. נשבעת.\n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2015/08/03/watermelon/": ".\n\n\n\n\n.\n\n\nמכירים את אלו שעומדים ודופקים על כל האבטיחים לפני שהם בוחרים את האחד המושלם? אהמ.. זו אני.\n\n\nפעם, כשחבר שעבד שנים במקשת האבטיחים שבקיבוץ ביקר ועשה איתי קניות, הוא פשוט הרים באגביות אבטיח שהיה בערימה והניח אותו בלי שום היסוס בעגלת הקניות.\n\n\n\"דאיי\" אמרתי לו, \"אתה לא דופק?!\"\n\n\n\"ככה או ככה זה זה אותו דבר\" הוא חייך, \"חמישים אחוזים שזה אחלה אבטיח\"\n\n\nמאמינה לו. ברור. אבל עדיין ממשיכה לדפוק.\n\n\n.\n\n\n\n\n\n\n.\n\n\nאם אבטיחים עדיין לא יצאו לכם מכל החורים האפשריים (שהרי בקיץ הישראלי לאן שלא תפנה ולהיכן שלא תבוא, יהיה בתמונה אבטיח), הנה לכם משהו קצת שונה לעשות איתם\n\n\n.\n\n\n\n\n.\n\n\n\n\nסלט אבטיח ופטה בשמן-זית    \nכ- 2 מנות\n\n\nניסיתי אותו בוריאציות שונות- אבל זו הגרסה שהכי אהבתי. וכן, זה טעים.\n\n\nפלח אבטיח- בקוביות בגודל ביס קטן\n\n\nגוש קטן של גבינת פטה\n\n\n1-2 כפות צנוברים קלויים\n\n\nעלי בזיליקום קטנים- קרועים\n\n\nפלפל שחור גרוס טרי\n\n\nצ'ילי יבש- אם רוצים\n\n\nשמן-זית עדין ומשובח\n\n\nמרכיבים את הכל בצלחת, זה על זה. מתבלים בנדיבות בשמן-זית ומתבלים בפלפל. גם צ'ילי אם רוצים. אוכלים מיד.\n\n\n\n\n.\n\n\n.\n\n\n\n\n.\n\n\n\n\nגרניטה של אבטיח וגרפה \n   כ-8 מנות   \n/\n Twenty Dinners\n\n\nאת המתכון המסקרן הזה מצאתי בספר יפיפה של בחור בשם איתי שחורי. טעם הגרפה דומיננטי מאד ובעוד מתלבטת אוהבת או לא, האנשים שסביבי אהבו ממש.\n\n\n1/4 כוס סוכר\n\n\nקורט מלח\n\n\n1/2 כוס גרפה\n\n\n~ 450 גרם אבטיח ללא קליפה- קצוץ גס\n\n\nגרירת קליפה ומיץ מ- 1/2 לימון או ליים\n\n\nבסיר קטן מביאים לרתיחה יחד: סוכר, מלח ו- 1/8 כוס מים. מערבבים בכדי שהסוכר ימס ומקררים.\n\n\nבבלנדר, מרסקים היטב את סירופ הסוכר המקורר עם מחצית מכמות האבטיח. מעבירים דרך מסננת קטנה ושומרים רק את המיץ המסונן. מרסקים בבלנד את שאר האבטיח יחד עם הגרפה, גרירת ומיץ הלימון ומערבבים יחד עם המיץ המסונן. מעבירים לכלי רחב ושטוח ומקפיאיםלשלוש -ארבע שעות. (בהוראות הספר יש לערבב בכל 30 דקות. אני לא ערבבתי).\n\n\nכשהתערובת קפואה, מגררים אותה בעזרת מזלג בכדי לקבל מרקם של ברד. שומרים בהקפאה עד להגשה.\n\n\n \n\n\n.\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2009/12/23/orangepeels/": "קצת תופינים \nלאלו שגרים באזור\n: השבוע יצאנו האיש ואני לחגיגות יומולדתו. מצאנו את עצמנו משייטים ב- Piedmont Ave ומוצאים שם מיני מציאות משמחות.\n\n\nAdesso\n– לשם נתכנסנו מלכתחילה מגישה (וכאן חסרות לי מילים עבריות) מה שקוראים בשפתנו 'נקניקים' ובשפת האם האיטלקיה salumi. משהו כמו שלושים סוגים של בשרים מיושנים, משומרים, מתובלים ומה לא, שמכינים במקום. אחת מנקודות החולשה הכי גדולות שלי.  בר יין איטלקי, שלא הצליח להתעלות בעיצובו כרגיל אבל זה ממש ממש לא חשוב. טעים שזה כואב. (קופה עם צ'ילי ושומר- מכירים שאתם אוכלים משהו ואח\"כ הוא לא יוצא לכם מהראש?! זה זה)\n\n\nאח\"כ יצאנו לרחוב וגילינו את  \nJon's street eats\n.  מסתבר שבזמן שאנחנו מחופרים בביתנו על טפנו, בפידמונט השכנים חוגגים. לג'ון יש עגלת אוכל מתנייעת  מחוברת לטנדר, שם הוא בוחש ומטבח באישון לילה מטעמים בסטייל. מתקבצים שם אנשים על המדרכה וסועדים בעמידה ובחברותא. הוא מעדכן בטויטר שלו היכן הוא נמצא בכל יום (מה זה הדבר הזה טויטר? אנשים השתגעו?!). בפידמונט הוא נמצא בכל שבת בלילה מ- 7 עד שנגמר לו או לאוכל. מה שבא קודם.\n\n\nאז מסתבר שמתחיל פה טרנד של מכוניות גורמה כאלו- הנה רשימה של כאלו \nבסאן-פרנסיסקו\n. מה תגידו על זה עם עגלת הקרם ברולה בטעמים?!\n\n\n…וגם- \nLa Farine Bakery \n חדשה ברחוב עם מקומות ישיבה! (הערה מאוחרת- היינו והיה מכה.)\n\n\nואם אני כבר בשבונג- בשביל השניים וחצי מקומיים שמכירים אותי כאן- מול ה- Claremont Hotel, ליד הקפה, יש \nמאפיה קטנה \nוחמודה להפליא. שנים אני פה ורק עכשיו גיליתי את סוד קיסמו של הלחם שלהם. לחם דגנים קטן ודחוס, לחם קימל כבד, לחם שחמחם ומתקתק עם צימוקים שנמכר בפרוסות ענקיות ובגאטים מצוינים. (חוץ מזה נודע לי שהם בקשיים פיננסיים ושאם לא ישרדו את התקופה הקרובה בקרוב, יאלצו לסגור- אז כדאי לפרגן לעסק קטן ואיכותי. הלאה אקמה)\n\n\nולאלו שלא גרים באזור\n אבל עדיין מוקפים בתפוזים (או כמו שאמא שלי קוראת להם 'תפוחי זהב', גננת או לא?) מתכון ל\nקליפות תפוז מסוכרות-\n  זה הזמן לאסוף אותן כמה ימים בשקית במקרר ולהכין  \n\n\n\n\n מהילדות אני זוכרת בעיקר את איסוף הקליפות- גם של אשכוליות ופומלות. מה נהיה אח\"כ לוט בערפל  אבל שביב הזכרון הזה גורם לי לחבב אותן עמוקות. בדר\"כ מבשלים אותן עד תום בסירופ. אני החלטתי לבשל אותן ולהוציא כשמוכן, מתוך איזושהיא תקוה שהנוזל שנשאר בסיר יחסוך לנו כמה קלוריות… מה שעוד שונה במתכון שלי הינו האפיה בתנור, ע\"מ ליבש אותן למשעי. לא הדרך הקלאסית אבל זה עובד.\n\n\n\n\nמחזיקה אותם במקפיא וקוצצת אותן לתוך עוגות ומאפים.  הן מעולות כשהן קפואות ואם אין קינוח ויש צורך, מוציאים כמה ומגישים עם קוביות שוקולד מריר איכותי. תענוג.\n\n\n\n\nקליפות תפוז מסוכרות\n\n\nלאחר שהן מיובשות ומוכנות, ניתן לגלגל בסוכר דק או לתבול בשוקולד מומס. אני מעדיפה אותן ללא תוספות…\n\n\n קליפות מ-  6-8 תפוזים (שקלתי עבורכם ויצא בערך 650 גר.)\n\n\n3 כוסות סוכר\n\n\n1/2 1 כוסות מים\n\n\nאת הקליפות חותכים לפסים מאורכים (ניתן גם להשאירן בפלחים רחבים) ומעבירים לסיר רחב. מכסים במים, מביאים לרתיחה ומסננים. חוזרים על התהליך שוב. הפעם בסינון נותנים ביס קטן באחת הקליפות. תלוי בסוג התפוז- לפעמים נחוצה פעם שלישית מאחר והקליפה עדיין מרירה מאד. בד\"ר פעמיים יעשו את העבודה ובכל זאת, צריך מעט מרירות למתן את התקפת הסוכר שמגיעה מיד..\n\n\nבאותו סיר, מערבבים יחד את הסוכר והמים ומביאים לרתיחה. מבשלים כמה דקות ומוסיפים את קליפות התפוז המסוננות. מערבבים, מביאים שוב לרתחיה ומבשלים על אש קטנה, תוך בעבוע 30-40 דקות. הקליפות יקבלו שקיפות יפה. מוציאים לתבנית מרופדת בנייר אפיה, בעזרת כף מחוררת. כמה שפחות נוזלים.\n\n\nבשלב הזה אפשר לתת להתיבש כמה שעות ואז לאפות או מיד להכניס לתנור שחומם ל-  120 מעלות צלסיוס  ולאפות בנחת כ- 20 דקות או יותר, עד שהקליפות יבשות למשעי.\n\n\n\n\n \n\n\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2010/08/30/tof/": "הפוסט הזה מוקדש \nלך\n, שלפני שנים צחקתי על כל הדברים האלו שמזינים אותך והנה תראי אותי  היום עם הבייגל-חיטה-מלאה והטופו\n\n\n \nמבטיחה לך כזה בפעם הבאה\n\n\n\n\n;;\n\n\nעל המתכון הזה בתצורתו המקורית שמעתי מיעל, עת ישבנו בפארק המים מתחת לכובעים שלנו. הוא בטח סופר לי במקטעים (ילדים לא בעד שאמהות ידברו אלא בעד ש ה ם ידברו) ובטח נכנסו בו באמצע עוד כמה וכמה נושאים, כי ככה אנחנו מדברות. תיקון ככה אני מדברת. מה שכן, הוא עשה לי כזה חשק מטורף לטופו (מזוגג וחום וקצת ספייסי) עם אורז לבן (ולא חום כמו שהיה אצלה), שלא היתה לו ברירה אלא לקרות כנגד כל הסיכויים.\n\n\nכשיעל אומרת טעים אני מאמינה לה. כמו החברות האלו שהייתן מוכנות לקחת מהן כל פריט שיש להן בארון. וכשהיא שלחה לי אותו גיליתי שהוא שייך ליותם אוטולנגי, נו אז בטח טעים. העניין הוא שהייתי חייבת לפשט ולגמד שם עניינים, אחרת היה לנו כאן עסק עם שלושה סוגי סויה שונים ומעל למאה גרם חמאה א ב ל גם אחרי שעשיתי בו מעשים, הוא הנפיק טופו טעים טעים. \nנשבעת\n.\n\n\nף\n\n\n\n\n \n\n\n\n\nללל\n\n\n\n\nטופו בשאלוט וסויה\n   עם שינויים  ממתכון של יותם אוטולנגי\n\n\nהמתכון הזה בטוח ידרוש מכם התאמות כאלו ואחרות- חמוץ, מתוק, מלוח- ע\"פ סוג ואיכות הסויה/חומץ.\n\n\n400 גר' טופו (firm )\n\n\nפלפל שחור טרי\n\n\nקמח תירס\n\n\nמעט שמן לטיגון קל\n\n\n1 כף חמאה\n\n\n4 כפות שמן-זית\n\n\n4 שאלוט גדולים פרוס דק\n\n\n6 שיני שום כתושות\n\n\n1 כף ג'ינג'ר טרי מגורר\n\n\nצ'ילי יבש- לפי הטעם\n\n\n4 כפות סויה (עדיף לשלב מחצית סויה דלת-נתרן אחרת יצא מאד מלוח)\n\n\n2 כפות מירין\n\n\n1 כף חומץ אורז\n\n\n1 כף סוכר\n\n\n6-7 בצלים ירוקים\n\n\nפורסים את הטופו לקוביות (לי יצאו 14) ומספיגים בנייר מגבת- בכדי להוציא ממנה את עודפי הנוזלים. מתבלים במעט פלפל שחור, מקמחים קלות בקמח תירס  ומטגנים מעט משני הצדדים- עד שקריספי. מניחים על נייר מגבת נקי.\n\n\nמנקים מעט את המחבת ומחממים בן את שמן הזית והחמאה. מוסיפים את השאלוט, השום, הג'ינג'ר והצ'ילי ומבשלים באיטיות, תוך כדי ערבוב אקראי, כ- 15 דקות עד שהבצל מזהיב ומתרכך מאד. בינתיים קוצצים את הבצל הירוק לפסים ארוכים.\n\n\nכשהבצל מוכן, מוסיפים סויה, מירין, חומץ וסוכר ומבשלים בבעבוע כדקותיים, עד שהרוטב מסמיך מעט. מעבירים את קוביות הטופו והבצל הירוק למחבת, מערבבים בעדינות, מתקנים תיבול ומגישים עם אורז.\n\n\nך\n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור",
  "https://bissim.com/2014/04/10/herbs-and-vodka/": "א ב י ב\n\n\n\n\nהעונה הזו שבה הריח הוא לא פחות מהצבעים\n\n\nשכשהיא מגיעה, לא משנה כמה פעמים כבר ביליתן יחד בעבר, היא מכה אותך בתדהמה ביופיה\n\n\nשבה את מוצאת את עצמך עוצרת מדי פעם בצד הכביש להעריץ מקרוב איזה עץ עוצר נשימה\n\n\nואחר כך חייבת לעצור במשתלה לראות אחד פעוט, שיהיה כזה עוד עשרים שנה\n\n\n ותוהה רבע שעה איפה לעזאזל תוכלי למצוא לו מקום בגינה\n\n\nומתייאשת\n\n\nוקונה עוד שתיל מרווה\n\n\n \n\n\nהעונה הזו שבה ריח היסמין מכה בערבים\n\n\nשבה עץ ההדר קורא לכל הדבורים שבשכונה\n\n\n שבה הנערונת ההסטרית, זו שחולקת איתך בית, זועקת מהחדר- יש כאן דבור!!!\n\n\n\n\nהעונה שבה קיטש הוא לגמרי לגיטימי\n\n\nורוד הוא הצבע השולטטטט\n\n\nוסידור ארונות נראה לגמרי הגיוני\n\n\n\n\nהעונה שבה את דנה עם עצמך מה יותר מקסים הסתיו או האביב\n\n\nויודעת שאין לך תשובה\n\n\nושהשאלה היא לגמרי טפשית\n\n\n*   *   *\n\n\nקוקטייל וודקה ועשבים רעננים\n\n\n.\n\n\nבמקום עוד עוגת פסח  (רשימת ביסים מתוקים לחג מצורפת בתחתית)\n\n\nקוקטייל רענן ואביבי –\n\n\nשילוב של עשבים ירוקים  ומרירות עדינה של אשכולית ווודקה\n\n\n מכינים מראש את כל המרכיבים ומחברים יחד כשהאורחים באים\n\n\nוהופ, הפתעה נעימה ושונה מהרגיל\n\n\nבדיוק מה שכולנו צריכים באביב הזה!\n\n\n.\n\n\n\n\n\n\n\n\n\n\n.\n\n\n\n\nקוקטייל וודקה ועשבים רעננים\n      \n \n \nתלוי במצב ובמצב הרוח,  בערך 8 מנות\n\n\nהקוקטיילים של יעל \nיפים ואציליים כמעט כמוה- מתנות קטנות ומושקעות, שנרקחו תוך מחשבה עדינה וכל לגימה מהם מביאה נחת.\n\n\nאת סירופ הסוכר ניתן להכין כמה ימים מראש (לפני התיבול ניתן גם להקפיאו) ואת הערבוב הסופי עם האלכוהול והקרח משאירים לרגע האחרון.\n\n\nמאחר וקוקטייל הוא לגמרי טעם אישי וטעמיו מושפעים בקלות מעומק מרירות הפרי/ חוזקם של העשבים וסוג הוודקה- יש לשחק בעדינות באיזון שבין כמויות המתיקות והאלכוהול. מוסיפים מעט, מערבבים, טועמים ומחליטים ממה נחוץ עוד והאם בכלל.\n\n\nיעל מכינה את הקוקטייל הזה עם סודה ואילו אני מעדיפה מי קרח. לשיקולכם.\n\n\nסירופ סוכר:\n\n\n3/4 כוס מים\n\n\n3/4  כוס סוכר\n\n\nעשבים:\n\n\nחופן עלי נענע טריים\n\n\n2 גבעולי עשב לימון (למון גראס)\n\n\nחופן עלי לואיזה (ורבנה)\n\n\nבסיר קטן, מביאים את המים והסוכר לרתיחה ומבשלים כדקה עד שהסוכר נמס לגמרי. בינתיים לוקחים את כל העלים ומועכים אותם היטב בכדי שיקל עליהם להוציא טעם בהמשך- אפשר לקצוץ גס ואפשר במכתש ועלי או על גבי צלחת עם גב כף גדולה. תהיו יצירתיים.\n\n\nמוסיפים את העשבים לסירופ הסוכר, מביאים שוב לרתיחה ומכבים את האש. נותנים לתערובת להתקרר ומאכסנים במקרר לספיגת טעמים. אחרי כמה שעות/לילה או לפני השימוש- מסננים היטב ושומרים במקרר בצנצנת מכוסה.\n\n\n~1\n כוס וודקה באיכות טובה\n\n\nמיץ מ- 5 אשכוליות עסיסיות (~ 750 מ\"ל)\n\n\nמי קרח/ מי סודה\n\n\nקוביות קרח\n\n\nעלי נענע/לואיזה קטנים ועדינים לקישוט\n\n\nמערבבים יחד בקנקן או צנצנת גדולה: סירופ עשבים, וודקה, מיץ אשכוליות. מוסיפים מים או סודה לפי הטעם. מאזנים מתיקות ואלכוהול .\n\n\nמגישים עם כמה קוביות קרח ועלי נענע או לואיזה קטנים.\n\n\n*  *  *\n\n\n\n\nשיהיה חג נפלא, משפחתי ושמח \n\n\nותאכלו משהו!\n\n\nהילה\n\n\n*  *  *\n\n\n כמה דברי חג :\n\n\nמצות אלוהיות בקרמל ושוקולד\n\n\nעוגת פקאן ושוקולד\n\n\nעוגת שוקולד- תפוז קצת אחרת\n\n\nעוגת בננה\n\n\nנשיקות שוקולד\n\n\nעוגיות שוקולד- צ'יפס \n\n\nעוגיות בוטנים\n\n\n עוגיות שוקולד ופיצוחים\n\n\nעוגיות חמאת בוטנים ב-3 מרכיבים\n\n\n \n\n\nשתף\nפייסבוק\nטוויטר\nאהבתי\n \nטוען...\n\n\n\n\nקשור"
}